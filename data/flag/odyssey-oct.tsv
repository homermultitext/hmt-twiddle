urn:cts:greekLit:tlg0012.tlg002.omar:1.1	ἄνδρα μοι ἔννεπε, μοῦσα, πολύτροπον, ὃς μάλα πολλὰ
urn:cts:greekLit:tlg0012.tlg002.omar:1.2	πλάγχθη, ἐπεὶ Τροίης ἱερὸν πτολίεθρον ἔπερσεν:
urn:cts:greekLit:tlg0012.tlg002.omar:1.3	πολλῶν δ' ἀνθρώπων ἴδεν ἄστεα καὶ νόον ἔγνω,
urn:cts:greekLit:tlg0012.tlg002.omar:1.4	πολλὰ δ' ὅ γ' ἐν πόντῳ πάθεν ἄλγεα ὃν κατὰ θυμόν,
urn:cts:greekLit:tlg0012.tlg002.omar:1.5	ἀρνύμενος ἥν τε ψυχὴν καὶ νόστον ἑταίρων.
urn:cts:greekLit:tlg0012.tlg002.omar:1.6	ἀλλ' οὐδ' ὣς ἑτάρους ἐρρύσατο, ἱέμενός περ:
urn:cts:greekLit:tlg0012.tlg002.omar:1.7	αὐτῶν γὰρ σφετέρῃσιν ἀτασθαλίῃσιν ὄλοντο,
urn:cts:greekLit:tlg0012.tlg002.omar:1.8	νήπιοι, οἳ κατὰ βοῦς ̔Υπερίονος ̓Ηελίοιο
urn:cts:greekLit:tlg0012.tlg002.omar:1.9	ἤσθιον: αὐτὰρ ὁ τοῖσιν ἀφείλετο νόστιμον ἦμαρ.
urn:cts:greekLit:tlg0012.tlg002.omar:1.10	τῶν ἁμόθεν γε,  θεά, θύγατερ Διός, εἰπὲ καὶ ἡμῖν.
urn:cts:greekLit:tlg0012.tlg002.omar:1.11	ἔνθ' ἄλλοι μὲν πάντες, ὅσοι φύγον αἰπὺν ὄλεθρον,
urn:cts:greekLit:tlg0012.tlg002.omar:1.12	οἴκοι ἔσαν, πόλεμόν τε πεφευγότες ἠδὲ θάλασσαν:
urn:cts:greekLit:tlg0012.tlg002.omar:1.13	τὸν δ' οἶον νόστου κεχρημένον ἠδὲ γυναικὸς
urn:cts:greekLit:tlg0012.tlg002.omar:1.14	νύμφη πότνι' ἔρυκε Καλυψὼ δῖα θεάων
urn:cts:greekLit:tlg0012.tlg002.omar:1.15	ἐν σπέσσι γλαφυροῖσι,  λιλαιομένη πόσιν εἶναι.
urn:cts:greekLit:tlg0012.tlg002.omar:1.16	ἀλλ' ὅτε δὴ ἔτος ἦλθε περιπλομένων ἐνιαυτῶν,
urn:cts:greekLit:tlg0012.tlg002.omar:1.17	τῷ οἱ ἐπεκλώσαντο θεοὶ οἶκόνδε νέεσθαι
urn:cts:greekLit:tlg0012.tlg002.omar:1.18	εἰς ̓Ιθάκην, οὐδ' ἔνθα πεφυγμένος ἦεν ἀέθλων
urn:cts:greekLit:tlg0012.tlg002.omar:1.19	καὶ μετὰ οἷσι φίλοισι. θεοὶ δ' ἐλέαιρον ἅπαντες
urn:cts:greekLit:tlg0012.tlg002.omar:1.20	νόσφι Ποσειδάωνος: ὁ δ' ἀσπερχὲς μενέαινεν
urn:cts:greekLit:tlg0012.tlg002.omar:1.21	ἀντιθέῳ ̓Οδυσῆι πάρος ἣν γαῖαν ἱκέσθαι.
urn:cts:greekLit:tlg0012.tlg002.omar:1.22	ἀλλ' ὁ μὲν Αἰθίοπας μετεκίαθε τηλόθ' ἐόντας,
urn:cts:greekLit:tlg0012.tlg002.omar:1.23	Αἰθίοπας τοὶ διχθὰ δεδαίαται, ἔσχατοι ἀνδρῶν,
urn:cts:greekLit:tlg0012.tlg002.omar:1.24	οἱ μὲν δυσομένου ̔Υπερίονος οἱ δ' ἀνιόντος,
urn:cts:greekLit:tlg0012.tlg002.omar:1.25	ἀντιόων ταύρων τε καὶ ἀρνειῶν ἑκατόμβης.
urn:cts:greekLit:tlg0012.tlg002.omar:1.26	ἔνθ' ὅ γ' ἐτέρπετο δαιτὶ παρήμενος: οἱ δὲ δὴ ἄλλοι
urn:cts:greekLit:tlg0012.tlg002.omar:1.27	Ζηνὸς ἐνὶ μεγάροισιν ̓Ολυμπίου ἁθρόοι ἦσαν.
urn:cts:greekLit:tlg0012.tlg002.omar:1.28	τοῖσι δὲ μύθων ἦρχε πατὴρ ἀνδρῶν τε θεῶν τε:
urn:cts:greekLit:tlg0012.tlg002.omar:1.29	μνήσατο γὰρ κατὰ θυμὸν ἀμύμονος Αἰγίσθοιο,
urn:cts:greekLit:tlg0012.tlg002.omar:1.30	τόν ῥ' ̓Αγαμεμνονίδης τηλεκλυτὸς ἔκταν' ̓Ορέστης:
urn:cts:greekLit:tlg0012.tlg002.omar:1.31	τοῦ ὅ γ' ἐπιμνησθεὶς ἔπε' ἀθανάτοισι μετηύδα:
urn:cts:greekLit:tlg0012.tlg002.omar:1.32	“ὢ πόποι, οἷον δή νυ θεοὺς βροτοὶ αἰτιόωνται:
urn:cts:greekLit:tlg0012.tlg002.omar:1.33	ἐξ ἡμέων γάρ φασι κάκ' ἔμμεναι, οἱ δὲ καὶ αὐτοὶ
urn:cts:greekLit:tlg0012.tlg002.omar:1.34	σφῇσιν ἀτασθαλίῃσιν ὑπὲρ μόρον ἄλγε' ἔχουσιν,
urn:cts:greekLit:tlg0012.tlg002.omar:1.35	ὡς καὶ νῦν Αἴγισθος ὑπὲρ μόρον ̓Ατρεί̈δαο
urn:cts:greekLit:tlg0012.tlg002.omar:1.36	γῆμ' ἄλοχον μνηστήν, τὸν δ' ἔκτανε νοστήσαντα,
urn:cts:greekLit:tlg0012.tlg002.omar:1.37	εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,
urn:cts:greekLit:tlg0012.tlg002.omar:1.38	̔Ερμείαν πέμψαντες, ἐύσκοπον ἀργεϊφόντην,
urn:cts:greekLit:tlg0012.tlg002.omar:1.39	μήτ' αὐτὸν κτείνειν μήτε μνάασθαι ἄκοιτιν:
urn:cts:greekLit:tlg0012.tlg002.omar:1.40	ἐκ γὰρ ̓Ορέσταο τίσις ἔσσεται ̓Ατρεί̈δαο,
urn:cts:greekLit:tlg0012.tlg002.omar:1.41	ὁππότ' ἂν ἡβήσῃ τε καὶ ἧς ἱμείρεται αἴης.
urn:cts:greekLit:tlg0012.tlg002.omar:1.42	ὣς ἔφαθ' ̔Ερμείας, ἀλλ' οὐ φρένας Αἰγίσθοιο
urn:cts:greekLit:tlg0012.tlg002.omar:1.43	πεῖθ' ἀγαθὰ φρονέων: νῦν δ' ἁθρόα πάντ' ἀπέτισεν.”
urn:cts:greekLit:tlg0012.tlg002.omar:1.44	τὸν δ' ἠμείβετ' ἔπειτα θεά, γλαυκῶπις ̓Αθήνη:
urn:cts:greekLit:tlg0012.tlg002.omar:1.45	“ὦ πάτερ ἡμέτερε Κρονίδη,  ὕπατε κρειόντων,
urn:cts:greekLit:tlg0012.tlg002.omar:1.46	καὶ λίην κεῖνός γε ἐοικότι κεῖται ὀλέθρῳ:
urn:cts:greekLit:tlg0012.tlg002.omar:1.47	ὡς ἀπόλοιτο καὶ ἄλλος, ὅτις τοιαῦτά γε ῥέζοι:
urn:cts:greekLit:tlg0012.tlg002.omar:1.48	ἀλλά μοι ἀμφ' ̓Οδυσῆι δαί̈φρονι δαίεται ἦτορ,
urn:cts:greekLit:tlg0012.tlg002.omar:1.49	δυσμόρῳ, ὃς δὴ δηθὰ φίλων ἄπο πήματα πάσχει
urn:cts:greekLit:tlg0012.tlg002.omar:1.50	νήσῳ ἐν ἀμφιρύτῃ,  ὅθι τ' ὀμφαλός ἐστι θαλάσσης.
urn:cts:greekLit:tlg0012.tlg002.omar:1.51	νῆσος δενδρήεσσα, θεὰ δ' ἐν δώματα ναίει,
urn:cts:greekLit:tlg0012.tlg002.omar:1.52	̓́Ατλαντος θυγάτηρ ὀλοόφρονος, ὅς τε θαλάσσης
urn:cts:greekLit:tlg0012.tlg002.omar:1.53	πάσης βένθεα οἶδεν, ἔχει δέ τε κίονας αὐτὸς
urn:cts:greekLit:tlg0012.tlg002.omar:1.54	μακράς, αἳ γαῖάν τε καὶ οὐρανὸν ἀμφὶς ἔχουσιν.
urn:cts:greekLit:tlg0012.tlg002.omar:1.55	τοῦ θυγάτηρ δύστηνον ὀδυρόμενον κατερύκει,
urn:cts:greekLit:tlg0012.tlg002.omar:1.56	αἰεὶ δὲ μαλακοῖσι καὶ αἱμυλίοισι λόγοισιν
urn:cts:greekLit:tlg0012.tlg002.omar:1.57	θέλγει, ὅπως ̓Ιθάκης ἐπιλήσεται: αὐτὰρ ̓Οδυσσεύς,
urn:cts:greekLit:tlg0012.tlg002.omar:1.58	ἱέμενος καὶ καπνὸν ἀποθρῴσκοντα νοῆσαι
urn:cts:greekLit:tlg0012.tlg002.omar:1.59	ἧς γαίης, θανέειν ἱμείρεται. οὐδέ νυ σοί περ
urn:cts:greekLit:tlg0012.tlg002.omar:1.60	ἐντρέπεται φίλον ἦτορ,  ̓Ολύμπιε. οὔ νύ τ' ̓Οδυσσεὺς
urn:cts:greekLit:tlg0012.tlg002.omar:1.61	̓Αργείων παρὰ νηυσὶ χαρίζετο ἱερὰ ῥέζων
urn:cts:greekLit:tlg0012.tlg002.omar:1.62	Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;”
urn:cts:greekLit:tlg0012.tlg002.omar:1.63	τὴν δ' ἀπαμειβόμενος προσέφη νεφεληγερέτα Ζεύς:”
urn:cts:greekLit:tlg0012.tlg002.omar:1.64	“τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.omar:1.65	πῶς ἂν ἔπειτ' ̓Οδυσῆος ἐγὼ θείοιο λαθοίμην,
urn:cts:greekLit:tlg0012.tlg002.omar:1.66	ὃς περὶ μὲν νόον ἐστὶ βροτῶν, περὶ δ' ἱρὰ θεοῖσιν
urn:cts:greekLit:tlg0012.tlg002.omar:1.67	ἀθανάτοισιν ἔδωκε, τοὶ οὐρανὸν εὐρὺν ἔχουσιν;
urn:cts:greekLit:tlg0012.tlg002.omar:1.68	ἀλλὰ Ποσειδάων γαιήοχος ἀσκελὲς αἰεὶ
urn:cts:greekLit:tlg0012.tlg002.omar:1.69	Κύκλωπος κεχόλωται, ὃν ὀφθαλμοῦ ἀλάωσεν,
urn:cts:greekLit:tlg0012.tlg002.omar:1.70	ἀντίθεον Πολύφημον,  ὅου κράτος ἐστὶ μέγιστον
urn:cts:greekLit:tlg0012.tlg002.omar:1.71	πᾶσιν Κυκλώπεσσι: Θόωσα δέ μιν τέκε νύμφη,
urn:cts:greekLit:tlg0012.tlg002.omar:1.72	Φόρκυνος θυγάτηρ ἁλὸς ἀτρυγέτοιο μέδοντος,
urn:cts:greekLit:tlg0012.tlg002.omar:1.73	ἐν σπέσσι γλαφυροῖσι Ποσειδάωνι μιγεῖσα.
urn:cts:greekLit:tlg0012.tlg002.omar:1.74	ἐκ τοῦ δὴ ̓Οδυσῆα Ποσειδάων ἐνοσίχθων
urn:cts:greekLit:tlg0012.tlg002.omar:1.75	οὔ τι κατακτείνει,  πλάζει δ' ἀπὸ πατρίδος αἴης.
urn:cts:greekLit:tlg0012.tlg002.omar:1.76	ἀλλ' ἄγεθ', ἡμεῖς οἵδε περιφραζώμεθα πάντες
urn:cts:greekLit:tlg0012.tlg002.omar:1.77	νόστον, ὅπως ἔλθῃσι: Ποσειδάων δὲ μεθήσει
urn:cts:greekLit:tlg0012.tlg002.omar:1.78	ὃν χόλον: οὐ μὲν γὰρ τι δυνήσεται ἀντία πάντων
urn:cts:greekLit:tlg0012.tlg002.omar:1.79	ἀθανάτων ἀέκητι θεῶν ἐριδαινέμεν οἶος.”
urn:cts:greekLit:tlg0012.tlg002.omar:1.80	τὸν δ' ἠμείβετ' ἔπειτα θεά,  γλαυκῶπις ̓Αθήνη:
urn:cts:greekLit:tlg0012.tlg002.omar:1.81	“ὦ πάτερ ἡμέτερε Κρονίδη, ὕπατε κρειόντων,
urn:cts:greekLit:tlg0012.tlg002.omar:1.82	εἰ μὲν δὴ νῦν τοῦτο φίλον μακάρεσσι θεοῖσιν,
urn:cts:greekLit:tlg0012.tlg002.omar:1.83	νοστῆσαι ̓Οδυσῆα πολύφρονα ὅνδε δόμονδε,
urn:cts:greekLit:tlg0012.tlg002.omar:1.84	̔Ερμείαν μὲν ἔπειτα διάκτορον ἀργεϊφόντην
urn:cts:greekLit:tlg0012.tlg002.omar:1.85	νῆσον ἐς ̓Ωγυγίην ὀτρύνομεν,  ὄφρα τάχιστα
urn:cts:greekLit:tlg0012.tlg002.omar:1.86	νύμφῃ ἐυπλοκάμῳ εἴπῃ νημερτέα βουλήν,
urn:cts:greekLit:tlg0012.tlg002.omar:1.87	νόστον ̓Οδυσσῆος ταλασίφρονος, ὥς κε νέηται:
urn:cts:greekLit:tlg0012.tlg002.omar:1.88	αὐτὰρ ἐγὼν ̓Ιθάκηνδ' ἐσελεύσομαι, ὄφρα οἱ υἱὸν
urn:cts:greekLit:tlg0012.tlg002.omar:1.89	μᾶλλον ἐποτρύνω καί οἱ μένος ἐν φρεσὶ θείω,
urn:cts:greekLit:tlg0012.tlg002.omar:1.90	εἰς ἀγορὴν καλέσαντα κάρη κομόωντας ̓Αχαιοὺς
urn:cts:greekLit:tlg0012.tlg002.omar:1.91	πᾶσι μνηστήρεσσιν ἀπειπέμεν, οἵ τέ οἱ αἰεὶ
urn:cts:greekLit:tlg0012.tlg002.omar:1.92	μῆλ' ἁδινὰ σφάζουσι καὶ εἰλίποδας ἕλικας βοῦς.
urn:cts:greekLit:tlg0012.tlg002.omar:1.93	πέμψω δ' ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.omar:1.94	νόστον πευσόμενον πατρὸς φίλου, ἤν που ἀκούσῃ,
urn:cts:greekLit:tlg0012.tlg002.omar:1.95	ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν.”
urn:cts:greekLit:tlg0012.tlg002.omar:1.95	ὣς εἰποῦς' ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.omar:1.96	ἀμβρόσια χρύσεια, τά μιν φέρον ἠμὲν ἐφ' ὑγρὴν
urn:cts:greekLit:tlg0012.tlg002.omar:1.97	ἠδ' ἐπ' ἀπείρονα γαῖαν ἅμα πνοιῇς ἀνέμοιο:
urn:cts:greekLit:tlg0012.tlg002.omar:1.98	εἵλετο δ' ἄλκιμον ἔγχος, ἀκαχμένον ὀξέι χαλκῷ,
urn:cts:greekLit:tlg0012.tlg002.omar:1.100	βριθὺ μέγα στιβαρόν,  τῷ δάμνησι στίχας ἀνδρῶν
urn:cts:greekLit:tlg0012.tlg002.omar:1.101	ἡρώων, τοῖσίν τε κοτέσσεται ὀβριμοπάτρη.
urn:cts:greekLit:tlg0012.tlg002.omar:1.102	βῆ δὲ κατ' Οὐλύμποιο καρήνων ἀίξασα,
urn:cts:greekLit:tlg0012.tlg002.omar:1.103	στῆ δ' ̓Ιθάκης ἐνὶ δήμῳ ἐπὶ προθύροις ̓Οδυσῆος,
urn:cts:greekLit:tlg0012.tlg002.omar:1.104	οὐδοῦ ἐπ' αὐλείου: παλάμῃ δ' ἔχε χάλκεον ἔγχος,
urn:cts:greekLit:tlg0012.tlg002.omar:1.105	εἰδομένη ξείνῳ,  Ταφίων ἡγήτορι Μέντῃ.
urn:cts:greekLit:tlg0012.tlg002.omar:1.106	εὗρε δ' ἄρα μνηστῆρας ἀγήνορας. οἱ μὲν ἔπειτα
urn:cts:greekLit:tlg0012.tlg002.omar:1.107	πεσσοῖσι προπάροιθε θυράων θυμὸν ἔτερπον
urn:cts:greekLit:tlg0012.tlg002.omar:1.108	ἥμενοι ἐν ῥινοῖσι βοῶν, οὓς ἔκτανον αὐτοί:
urn:cts:greekLit:tlg0012.tlg002.omar:1.109	κήρυκες δ' αὐτοῖσι καὶ ὀτρηροὶ θεράποντες
urn:cts:greekLit:tlg0012.tlg002.omar:1.110	οἱ μὲν οἶνον ἔμισγον ἐνὶ κρητῆρσι καὶ ὕδωρ,
urn:cts:greekLit:tlg0012.tlg002.omar:1.111	οἱ δ' αὖτε σπόγγοισι πολυτρήτοισι τραπέζας
urn:cts:greekLit:tlg0012.tlg002.omar:1.112	νίζον καὶ πρότιθεν, τοὶ δὲ κρέα πολλὰ δατεῦντο.
urn:cts:greekLit:tlg0012.tlg002.omar:1.113	τὴν δὲ πολὺ πρῶτος ἴδε Τηλέμαχος θεοειδής,
urn:cts:greekLit:tlg0012.tlg002.omar:1.114	ἧστο γὰρ ἐν μνηστῆρσι φίλον τετιημένος ἦτορ,
urn:cts:greekLit:tlg0012.tlg002.omar:1.115	ὀσσόμενος πατέρ' ἐσθλὸν ἐνὶ φρεσίν,  εἴ ποθεν ἐλθὼν
urn:cts:greekLit:tlg0012.tlg002.omar:1.116	μνηστήρων τῶν μὲν σκέδασιν κατὰ δώματα θείη,
urn:cts:greekLit:tlg0012.tlg002.omar:1.117	τιμὴν δ' αὐτὸς ἔχοι καὶ δώμασιν οἷσιν ἀνάσσοι.
urn:cts:greekLit:tlg0012.tlg002.omar:1.118	τὰ φρονέων, μνηστῆρσι μεθήμενος, εἴσιδ' ̓Αθήνην.
urn:cts:greekLit:tlg0012.tlg002.omar:1.119	βῆ δ' ἰθὺς προθύροιο, νεμεσσήθη δ' ἐνὶ θυμῷ
urn:cts:greekLit:tlg0012.tlg002.omar:1.120	ξεῖνον δηθὰ θύρῃσιν ἐφεστάμεν: ἐγγύθι δὲ στὰς
urn:cts:greekLit:tlg0012.tlg002.omar:1.121	χεῖρ' ἕλε δεξιτερὴν καὶ ἐδέξατο χάλκεον ἔγχος,
urn:cts:greekLit:tlg0012.tlg002.omar:1.122	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:1.123	“χαῖρε, ξεῖνε, παρ' ἄμμι φιλήσεαι: αὐτὰρ ἔπειτα
urn:cts:greekLit:tlg0012.tlg002.omar:1.124	δείπνου πασσάμενος μυθήσεαι ὅττεό σε χρή.”
urn:cts:greekLit:tlg0012.tlg002.omar:1.125	“ὣς εἰπὼν ἡγεῖθ',  ἡ δ' ἕσπετο Παλλὰς ̓Αθήνη.
urn:cts:greekLit:tlg0012.tlg002.omar:1.126	οἱ δ' ὅτε δή ῥ' ἔντοσθεν ἔσαν δόμου ὑψηλοῖο,
urn:cts:greekLit:tlg0012.tlg002.omar:1.127	ἔγχος μέν ῥ' ἔστησε φέρων πρὸς κίονα μακρὴν
urn:cts:greekLit:tlg0012.tlg002.omar:1.128	δουροδόκης ἔντοσθεν ἐυξόου, ἔνθα περ ἄλλα
urn:cts:greekLit:tlg0012.tlg002.omar:1.129	ἔγχε' ̓Οδυσσῆος ταλασίφρονος ἵστατο πολλά,
urn:cts:greekLit:tlg0012.tlg002.omar:1.130	αὐτὴν δ' ἐς θρόνον εἷσεν ἄγων,  ὑπὸ λῖτα πετάσσας,
urn:cts:greekLit:tlg0012.tlg002.omar:1.131	καλὸν δαιδάλεον: ὑπὸ δὲ θρῆνυς ποσὶν ἦεν.
urn:cts:greekLit:tlg0012.tlg002.omar:1.132	πὰρ δ' αὐτὸς κλισμὸν θέτο ποικίλον, ἔκτοθεν ἄλλων
urn:cts:greekLit:tlg0012.tlg002.omar:1.133	μνηστήρων, μὴ ξεῖνος ἀνιηθεὶς ὀρυμαγδῷ
urn:cts:greekLit:tlg0012.tlg002.omar:1.134	δείπνῳ ἁδήσειεν, ὑπερφιάλοισι μετελθών,
urn:cts:greekLit:tlg0012.tlg002.omar:1.135	ἠδ' ἵνα μιν περὶ πατρὸς ἀποιχομένοιο ἔροιτο.
urn:cts:greekLit:tlg0012.tlg002.omar:1.136	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:1.137	καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:1.138	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:1.139	σῖτον δ' αἰδοίη ταμίη παρέθηκε φέρουσα,
urn:cts:greekLit:tlg0012.tlg002.omar:1.140	εἴδατα πόλλ' ἐπιθεῖσα,  χαριζομένη παρεόντων:
urn:cts:greekLit:tlg0012.tlg002.omar:1.141	δαιτρὸς δὲ κρειῶν πίνακας παρέθηκεν ἀείρας
urn:cts:greekLit:tlg0012.tlg002.omar:1.142	παντοίων, παρὰ δέ σφι τίθει χρύσεια κύπελλα:
urn:cts:greekLit:tlg0012.tlg002.omar:1.143	κῆρυξ δ' αὐτοῖσιν θάμ' ἐπῴχετο οἰνοχοεύων.
urn:cts:greekLit:tlg0012.tlg002.omar:1.144	ἐς δ' ἦλθον μνηστῆρες ἀγήνορες. οἱ μὲν ἔπειτα
urn:cts:greekLit:tlg0012.tlg002.omar:1.145	ἑξείης ἕζοντο κατὰ κλισμούς τε θρόνους τε,
urn:cts:greekLit:tlg0012.tlg002.omar:1.146	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.omar:1.147	σῖτον δὲ δμῳαὶ παρενήνεον ἐν κανέοισιν,
urn:cts:greekLit:tlg0012.tlg002.omar:1.148	κοῦροι δὲ κρητῆρας ἐπεστέψαντο ποτοῖο.
urn:cts:greekLit:tlg0012.tlg002.omar:1.149	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:1.150	αὐτὰρ ἐπεὶ πόσιος καὶ ἐδητύος ἐξ ἔρον ἕντο
urn:cts:greekLit:tlg0012.tlg002.omar:1.151	μνηστῆρες, τοῖσιν μὲν ἐνὶ φρεσὶν ἄλλα μεμήλει,
urn:cts:greekLit:tlg0012.tlg002.omar:1.152	μολπή τ' ὀρχηστύς τε: τὰ γὰρ τ' ἀναθήματα δαιτός:
urn:cts:greekLit:tlg0012.tlg002.omar:1.153	κῆρυξ δ' ἐν χερσὶν κίθαριν περικαλλέα θῆκεν
urn:cts:greekLit:tlg0012.tlg002.omar:1.154	Φημίῳ, ὅς ῥ' ἤειδε παρὰ μνηστῆρσιν ἀνάγκῃ.
urn:cts:greekLit:tlg0012.tlg002.omar:1.155	ἦ τοι ὁ φορμίζων ἀνεβάλλετο καλὸν ἀείδειν.
urn:cts:greekLit:tlg0012.tlg002.omar:1.156	αὐτὰρ Τηλέμαχος προσέφη γλαυκῶπιν ̓Αθήνην,
urn:cts:greekLit:tlg0012.tlg002.omar:1.157	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
urn:cts:greekLit:tlg0012.tlg002.omar:1.158	“ξεῖνε φίλ', ἦ καὶ μοι νεμεσήσεαι ὅττι κεν εἴπω;
urn:cts:greekLit:tlg0012.tlg002.omar:1.159	τούτοισιν μὲν ταῦτα μέλει, κίθαρις καὶ ἀοιδή,
urn:cts:greekLit:tlg0012.tlg002.omar:1.160	ῥεῖ',  ἐπεὶ ἀλλότριον βίοτον νήποινον ἔδουσιν,
urn:cts:greekLit:tlg0012.tlg002.omar:1.161	ἀνέρος, οὗ δή που λεύκ' ὀστέα πύθεται ὄμβρῳ
urn:cts:greekLit:tlg0012.tlg002.omar:1.162	κείμεν' ἐπ' ἠπείρου, ἢ εἰν ἁλὶ κῦμα κυλίνδει.
urn:cts:greekLit:tlg0012.tlg002.omar:1.163	εἰ κεῖνόν γ' ̓Ιθάκηνδε ἰδοίατο νοστήσαντα,
urn:cts:greekLit:tlg0012.tlg002.omar:1.164	πάντες κ' ἀρησαίατ' ἐλαφρότεροι πόδας εἶναι
urn:cts:greekLit:tlg0012.tlg002.omar:1.165	ἢ ἀφνειότεροι χρυσοῖό τε ἐσθῆτός τε.
urn:cts:greekLit:tlg0012.tlg002.omar:1.166	νῦν δ' ὁ μὲν ὣς ἀπόλωλε κακὸν μόρον, οὐδέ τις ἡμῖν
urn:cts:greekLit:tlg0012.tlg002.omar:1.167	θαλπωρή, εἴ πέρ τις ἐπιχθονίων ἀνθρώπων
urn:cts:greekLit:tlg0012.tlg002.omar:1.168	φῇσιν ἐλεύσεσθαι: τοῦ δ' ὤλετο νόστιμον ἦμαρ.
urn:cts:greekLit:tlg0012.tlg002.omar:1.169	ἀλλ' ἄγε μοι τόδε εἰπὲ καὶ ἀτρεκέως κατάλεξον:
urn:cts:greekLit:tlg0012.tlg002.omar:1.170	τίς  πόθεν εἰς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.omar:1.171	ὁπποίης τ' ἐπὶ νηὸς ἀφίκεο: πῶς δέ σε ναῦται
urn:cts:greekLit:tlg0012.tlg002.omar:1.172	ἤγαγον εἰς ̓Ιθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.omar:1.173	οὐ μὲν γὰρ τί σε πεζὸν ὀίομαι ἐνθάδ' ἱκέσθαι.
urn:cts:greekLit:tlg0012.tlg002.omar:1.174	καί μοι τοῦτ' ἀγόρευσον ἐτήτυμον, ὄφρ' ἐὺ εἰδῶ,
urn:cts:greekLit:tlg0012.tlg002.omar:1.175	ἠὲ νέον μεθέπεις ἦ καὶ πατρώιός ἐσσι
urn:cts:greekLit:tlg0012.tlg002.omar:1.176	ξεῖνος, ἐπεὶ πολλοὶ ἴσαν ἀνέρες ἡμέτερον δῶ
urn:cts:greekLit:tlg0012.tlg002.omar:1.177	ἄλλοι, ἐπεὶ καὶ κεῖνος ἐπίστροφος ἦν ἀνθρώπων.”
urn:cts:greekLit:tlg0012.tlg002.omar:1.178	τὸν δ' αὖτε προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:1.179	“τοιγὰρ ἐγώ τοι ταῦτα μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:1.180	Μέντης ̓Αγχιάλοιο δαί̈φρονος εὔχομαι εἶναι
urn:cts:greekLit:tlg0012.tlg002.omar:1.181	υἱός, ἀτὰρ Ταφίοισι φιληρέτμοισιν ἀνάσσω.
urn:cts:greekLit:tlg0012.tlg002.omar:1.182	νῦν δ' ὧδε ξὺν νηὶ κατήλυθον ἠδ' ἑτάροισιν
urn:cts:greekLit:tlg0012.tlg002.omar:1.183	πλέων ἐπὶ οἴνοπα πόντον ἐπ' ἀλλοθρόους ἀνθρώπους,
urn:cts:greekLit:tlg0012.tlg002.omar:1.184	ἐς Τεμέσην μετὰ χαλκόν, ἄγω δ' αἴθωνα σίδηρον.
urn:cts:greekLit:tlg0012.tlg002.omar:1.185	νηῦς δέ μοι ἥδ' ἕστηκεν ἐπ' ἀγροῦ νόσφι πόληος,
urn:cts:greekLit:tlg0012.tlg002.omar:1.186	ἐν λιμένι ̔Ρείθρῳ ὑπὸ Νηίῳ ὑλήεντι.
urn:cts:greekLit:tlg0012.tlg002.omar:1.187	ξεῖνοι δ' ἀλλήλων πατρώιοι εὐχόμεθ' εἶναι
urn:cts:greekLit:tlg0012.tlg002.omar:1.188	ἐξ ἀρχῆς, εἴ πέρ τε γέροντ' εἴρηαι ἐπελθὼν
urn:cts:greekLit:tlg0012.tlg002.omar:1.189	Λαέρτην ἥρωα, τὸν οὐκέτι φασὶ πόλινδε
urn:cts:greekLit:tlg0012.tlg002.omar:1.190	ἔρχεσθ',  ἀλλ' ἀπάνευθεν ἐπ' ἀγροῦ πήματα πάσχειν
urn:cts:greekLit:tlg0012.tlg002.omar:1.191	γρηὶ σὺν ἀμφιπόλῳ, ἥ οἱ βρῶσίν τε πόσιν τε
urn:cts:greekLit:tlg0012.tlg002.omar:1.192	παρτιθεῖ, εὖτ' ἄν μιν κάματος κατὰ γυῖα λάβῃσιν
urn:cts:greekLit:tlg0012.tlg002.omar:1.193	ἑρπύζοντ' ἀνὰ γουνὸν ἀλωῆς οἰνοπέδοιο.
urn:cts:greekLit:tlg0012.tlg002.omar:1.194	νῦν δ' ἦλθον: δὴ γάρ μιν ἔφαντ' ἐπιδήμιον εἶναι,
urn:cts:greekLit:tlg0012.tlg002.omar:1.195	σὸν πατέρ': ἀλλά νυ τόν γε θεοὶ βλάπτουσι κελεύθου.
urn:cts:greekLit:tlg0012.tlg002.omar:1.196	οὐ γάρ πω τέθνηκεν ἐπὶ χθονὶ δῖος ̓Οδυσσεύς,
urn:cts:greekLit:tlg0012.tlg002.omar:1.197	ἀλλ' ἔτι που ζωὸς κατερύκεται εὐρέι πόντῳ
urn:cts:greekLit:tlg0012.tlg002.omar:1.198	νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν
urn:cts:greekLit:tlg0012.tlg002.omar:1.199	ἄγριοι, οἵ που κεῖνον ἐρυκανόως' ἀέκοντα.
urn:cts:greekLit:tlg0012.tlg002.omar:1.200	αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ
urn:cts:greekLit:tlg0012.tlg002.omar:1.201	ἀθάνατοι βάλλουσι καὶ ὡς τελέεσθαι ὀίω,
urn:cts:greekLit:tlg0012.tlg002.omar:1.202	οὔτε τι μάντις ἐὼν οὔτ' οἰωνῶν σάφα εἰδώς.
urn:cts:greekLit:tlg0012.tlg002.omar:1.203	οὔ τοι ἔτι δηρόν γε φίλης ἀπὸ πατρίδος αἴης
urn:cts:greekLit:tlg0012.tlg002.omar:1.204	ἔσσεται, οὐδ' εἴ πέρ τε σιδήρεα δέσματ' ἔχῃσιν:
urn:cts:greekLit:tlg0012.tlg002.omar:1.205	φράσσεται ὥς κε νέηται,  ἐπεὶ πολυμήχανός ἐστιν.
urn:cts:greekLit:tlg0012.tlg002.omar:1.206	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:1.207	εἰ δὴ ἐξ αὐτοῖο τόσος πάϊς εἰς ̓Οδυσῆος.
urn:cts:greekLit:tlg0012.tlg002.omar:1.208	αἰνῶς μὲν κεφαλήν τε καὶ ὄμματα καλὰ ἔοικας
urn:cts:greekLit:tlg0012.tlg002.omar:1.209	κείνῳ, ἐπεὶ θαμὰ τοῖον ἐμισγόμεθ' ἀλλήλοισιν,
urn:cts:greekLit:tlg0012.tlg002.omar:1.210	πρίν γε τὸν ἐς Τροίην ἀναβήμεναι,  ἔνθα περ ἄλλοι
urn:cts:greekLit:tlg0012.tlg002.omar:1.211	̓Αργείων οἱ ἄριστοι ἔβαν κοίλῃς ἐνὶ νηυσίν:
urn:cts:greekLit:tlg0012.tlg002.omar:1.212	ἐκ τοῦ δ' οὔτ' ̓Οδυσῆα ἐγὼν ἴδον οὔτ' ἔμ' ἐκεῖνος.”
urn:cts:greekLit:tlg0012.tlg002.omar:1.213	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.214	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:1.215	μήτηρ μέν τέ μέ φησι τοῦ ἔμμεναι,  αὐτὰρ ἐγώ γε
urn:cts:greekLit:tlg0012.tlg002.omar:1.216	οὐκ οἶδ': οὐ γάρ πώ τις ἑὸν γόνον αὐτὸς ἀνέγνω.
urn:cts:greekLit:tlg0012.tlg002.omar:1.217	ὡς δὴ ἐγώ γ' ὄφελον μάκαρός νύ τευ ἔμμεναι υἱὸς
urn:cts:greekLit:tlg0012.tlg002.omar:1.218	ἀνέρος, ὃν κτεάτεσσιν ἑοῖς ἔπι γῆρας ἔτετμε.
urn:cts:greekLit:tlg0012.tlg002.omar:1.219	νῦν δ' ὃς ἀποτμότατος γένετο θνητῶν ἀνθρώπων,
urn:cts:greekLit:tlg0012.tlg002.omar:1.220	τοῦ μ' ἔκ φασι γενέσθαι,  ἐπεὶ σύ με τοῦτ' ἐρεείνεις.”
urn:cts:greekLit:tlg0012.tlg002.omar:1.221	τὸν δ' αὖτε προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:1.222	“οὐ μέν τοι γενεήν γε θεοὶ νώνυμνον ὀπίσσω
urn:cts:greekLit:tlg0012.tlg002.omar:1.223	θῆκαν, ἐπεὶ σέ γε τοῖον ἐγείνατο Πηνελόπεια.
urn:cts:greekLit:tlg0012.tlg002.omar:1.224	ἀλλ' ἄγε μοι τόδε εἰπὲ καὶ ἀτρεκέως κατάλεξον:
urn:cts:greekLit:tlg0012.tlg002.omar:1.225	τίς δαίς,  τίς δὲ ὅμιλος ὅδ' ἔπλετο; τίπτε δέ σε χρεώ;
urn:cts:greekLit:tlg0012.tlg002.omar:1.226	εἰλαπίνη ἠὲ γάμος; ἐπεὶ οὐκ ἔρανος τάδε γ' ἐστίν:
urn:cts:greekLit:tlg0012.tlg002.omar:1.227	ὥς τέ μοι ὑβρίζοντες ὑπερφιάλως δοκέουσι
urn:cts:greekLit:tlg0012.tlg002.omar:1.228	δαίνυσθαι κατὰ δῶμα. νεμεσσήσαιτό κεν ἀνὴρ
urn:cts:greekLit:tlg0012.tlg002.omar:1.229	αἴσχεα πόλλ' ὁρόων, ὅς τις πινυτός γε μετέλθοι.”
urn:cts:greekLit:tlg0012.tlg002.omar:1.230	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.231	“ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
urn:cts:greekLit:tlg0012.tlg002.omar:1.232	μέλλεν μέν ποτε οἶκος ὅδ' ἀφνειὸς καὶ ἀμύμων
urn:cts:greekLit:tlg0012.tlg002.omar:1.233	ἔμμεναι, ὄφρ' ἔτι κεῖνος ἀνὴρ ἐπιδήμιος ἦεν:
urn:cts:greekLit:tlg0012.tlg002.omar:1.234	νῦν δ' ἑτέρως ἐβόλοντο θεοὶ κακὰ μητιόωντες,
urn:cts:greekLit:tlg0012.tlg002.omar:1.235	οἳ κεῖνον μὲν ἄιστον ἐποίησαν περὶ πάντων
urn:cts:greekLit:tlg0012.tlg002.omar:1.236	ἀνθρώπων, ἐπεὶ οὔ κε θανόντι περ ὧδ' ἀκαχοίμην,
urn:cts:greekLit:tlg0012.tlg002.omar:1.237	εἰ μετὰ οἷς ἑτάροισι δάμη Τρώων ἐνὶ δήμῳ,
urn:cts:greekLit:tlg0012.tlg002.omar:1.238	ἠὲ φίλων ἐν χερσίν, ἐπεὶ πόλεμον τολύπευσεν.
urn:cts:greekLit:tlg0012.tlg002.omar:1.239	τῷ κέν οἱ τύμβον μὲν ἐποίησαν Παναχαιοί,
urn:cts:greekLit:tlg0012.tlg002.omar:1.240	ἠδέ κε καὶ ᾧ παιδὶ μέγα κλέος ἤρατ' ὀπίσσω.
urn:cts:greekLit:tlg0012.tlg002.omar:1.241	νῦν δέ μιν ἀκλειῶς ἅρπυιαι ἀνηρείψαντο:
urn:cts:greekLit:tlg0012.tlg002.omar:1.242	οἴχετ' ἄιστος ἄπυστος, ἐμοὶ δ' ὀδύνας τε γόους τε
urn:cts:greekLit:tlg0012.tlg002.omar:1.243	κάλλιπεν. οὐδέ τι κεῖνον ὀδυρόμενος στεναχίζω
urn:cts:greekLit:tlg0012.tlg002.omar:1.244	οἶον, ἐπεί νύ μοι ἄλλα θεοὶ κακὰ κήδε' ἔτευξαν.
urn:cts:greekLit:tlg0012.tlg002.omar:1.245	ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.omar:1.246	Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.omar:1.247	ἠδ' ὅσσοι κραναὴν ̓Ιθάκην κάτα κοιρανέουσιν,
urn:cts:greekLit:tlg0012.tlg002.omar:1.248	τόσσοι μητέρ' ἐμὴν μνῶνται, τρύχουσι δὲ οἶκον.
urn:cts:greekLit:tlg0012.tlg002.omar:1.249	ἡ δ' οὔτ' ἀρνεῖται στυγερὸν γάμον οὔτε τελευτὴν
urn:cts:greekLit:tlg0012.tlg002.omar:1.250	ποιῆσαι δύναται: τοὶ δὲ φθινύθουσιν ἔδοντες
urn:cts:greekLit:tlg0012.tlg002.omar:1.251	οἶκον ἐμόν: τάχα δή με διαρραίσουσι καὶ αὐτόν.”
urn:cts:greekLit:tlg0012.tlg002.omar:1.252	τὸν δ' ἐπαλαστήσασα προσηύδα Παλλὰς ̓Αθήνη:
urn:cts:greekLit:tlg0012.tlg002.omar:1.253	“ὢ πόποι, ἦ δὴ πολλὸν ἀποιχομένου ̓Οδυσῆος
urn:cts:greekLit:tlg0012.tlg002.omar:1.254	δεύῃ, ὅ κε μνηστῆρσιν ἀναιδέσι χεῖρας ἐφείη.
urn:cts:greekLit:tlg0012.tlg002.omar:1.255	εἰ γὰρ νῦν ἐλθὼν δόμου ἐν πρώτῃσι θύρῃσι
urn:cts:greekLit:tlg0012.tlg002.omar:1.256	σταίη, ἔχων πήληκα καὶ ἀσπίδα καὶ δύο δοῦρε,
urn:cts:greekLit:tlg0012.tlg002.omar:1.257	τοῖος ἐὼν οἷόν μιν ἐγὼ τὰ πρῶτ' ἐνόησα
urn:cts:greekLit:tlg0012.tlg002.omar:1.258	οἴκῳ ἐν ἡμετέρῳ πίνοντά τε τερπόμενόν τε,
urn:cts:greekLit:tlg0012.tlg002.omar:1.260	ἐξ ̓Εφύρης ἀνιόντα παρ' ̓́Ιλου Μερμερίδαο—
urn:cts:greekLit:tlg0012.tlg002.omar:1.261	ᾤχετο γὰρ καὶ κεῖσε θοῆς ἐπὶ νηὸς ̓Οδυσσεὺς
urn:cts:greekLit:tlg0012.tlg002.omar:1.262	φάρμακον ἀνδροφόνον διζήμενος, ὄφρα οἱ εἴη
urn:cts:greekLit:tlg0012.tlg002.omar:1.263	ἰοὺς χρίεσθαι χαλκήρεας: ἀλλ' ὁ μὲν οὔ οἱ
urn:cts:greekLit:tlg0012.tlg002.omar:1.264	δῶκεν, ἐπεί ῥα θεοὺς νεμεσίζετο αἰὲν ἐόντας,
urn:cts:greekLit:tlg0012.tlg002.omar:1.265	ἀλλὰ πατήρ οἱ δῶκεν ἐμός: φιλέεσκε γὰρ αἰνῶς—
urn:cts:greekLit:tlg0012.tlg002.omar:1.266	τοῖος ἐὼν μνηστῆρσιν ὁμιλήσειεν ̓Οδυσσεύς:
urn:cts:greekLit:tlg0012.tlg002.omar:1.267	πάντες κ' ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.omar:1.268	ἀλλ' ἦ τοι μὲν ταῦτα θεῶν ἐν γούνασι κεῖται,
urn:cts:greekLit:tlg0012.tlg002.omar:1.269	ἤ κεν νοστήσας ἀποτίσεται, ἦε καὶ οὐκί,
urn:cts:greekLit:tlg0012.tlg002.omar:1.270	οἷσιν ἐνὶ μεγάροισι: σὲ δὲ φράζεσθαι ἄνωγα,
urn:cts:greekLit:tlg0012.tlg002.omar:1.270	ὅππως κε μνηστῆρας ἀπώσεαι ἐκ μεγάροιο.
urn:cts:greekLit:tlg0012.tlg002.omar:1.271	εἰ δ' ἄγε νῦν ξυνίει καὶ ἐμῶν ἐμπάζεο μύθων:
urn:cts:greekLit:tlg0012.tlg002.omar:1.272	αὔριον εἰς ἀγορὴν καλέσας ἥρωας ̓Αχαιοὺς
urn:cts:greekLit:tlg0012.tlg002.omar:1.273	μῦθον πέφραδε πᾶσι, θεοὶ δ' ἐπὶ μάρτυροι ἔστων.
urn:cts:greekLit:tlg0012.tlg002.omar:1.274	μνηστῆρας μὲν ἐπὶ σφέτερα σκίδνασθαι ἄνωχθι,
urn:cts:greekLit:tlg0012.tlg002.omar:1.275	μητέρα δ',  εἴ οἱ θυμὸς ἐφορμᾶται γαμέεσθαι,
urn:cts:greekLit:tlg0012.tlg002.omar:1.276	ἂψ ἴτω ἐς μέγαρον πατρὸς μέγα δυναμένοιο:
urn:cts:greekLit:tlg0012.tlg002.omar:1.277	οἱ δὲ γάμον τεύξουσι καὶ ἀρτυνέουσιν ἔεδνα
urn:cts:greekLit:tlg0012.tlg002.omar:1.278	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
urn:cts:greekLit:tlg0012.tlg002.omar:1.279	σοὶ δ' αὐτῷ πυκινῶς ὑποθήσομαι, αἴ κε πίθηαι:
urn:cts:greekLit:tlg0012.tlg002.omar:1.280	νῆ' ἄρσας ἐρέτῃσιν ἐείκοσιν,  ἥ τις ἀρίστη,
urn:cts:greekLit:tlg0012.tlg002.omar:1.281	ἔρχεο πευσόμενος πατρὸς δὴν οἰχομένοιο,
urn:cts:greekLit:tlg0012.tlg002.omar:1.282	ἤν τίς τοι εἴπῃσι βροτῶν, ἢ ὄσσαν ἀκούσῃς
urn:cts:greekLit:tlg0012.tlg002.omar:1.283	ἐκ Διός, ἥ τε μάλιστα φέρει κλέος ἀνθρώποισι.
urn:cts:greekLit:tlg0012.tlg002.omar:1.284	πρῶτα μὲν ἐς Πύλον ἐλθὲ καὶ εἴρεο Νέστορα δῖον,
urn:cts:greekLit:tlg0012.tlg002.omar:1.285	κεῖθεν δὲ Σπάρτηνδε παρὰ ξανθὸν Μενέλαον:
urn:cts:greekLit:tlg0012.tlg002.omar:1.286	ὃς γὰρ δεύτατος ἦλθεν ̓Αχαιῶν χαλκοχιτώνων.
urn:cts:greekLit:tlg0012.tlg002.omar:1.287	εἰ μέν κεν πατρὸς βίοτον καὶ νόστον ἀκούσῃς,
urn:cts:greekLit:tlg0012.tlg002.omar:1.288	ἦ τ' ἂν τρυχόμενός περ ἔτι τλαίης ἐνιαυτόν:
urn:cts:greekLit:tlg0012.tlg002.omar:1.289	εἰ δέ κε τεθνηῶτος ἀκούσῃς μηδ' ἔτ' ἐόντος,
urn:cts:greekLit:tlg0012.tlg002.omar:1.290	νοστήσας δὴ ἔπειτα φίλην ἐς πατρίδα γαῖαν
urn:cts:greekLit:tlg0012.tlg002.omar:1.291	σῆμά τέ οἱ χεῦαι καὶ ἐπὶ κτέρεα κτερεί̈ξαι
urn:cts:greekLit:tlg0012.tlg002.omar:1.292	πολλὰ μάλ', ὅσσα ἔοικε, καὶ ἀνέρι μητέρα δοῦναι.
urn:cts:greekLit:tlg0012.tlg002.omar:1.293	αὐτὰρ ἐπὴν δὴ ταῦτα τελευτήσῃς τε καὶ ἔρξῃς,
urn:cts:greekLit:tlg0012.tlg002.omar:1.294	φράζεσθαι δὴ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.omar:1.295	ὅππως κε μνηστῆρας ἐνὶ μεγάροισι τεοῖσι
urn:cts:greekLit:tlg0012.tlg002.omar:1.296	κτείνῃς ἠὲ δόλῳ ἢ ἀμφαδόν: οὐδέ τί σε χρὴ
urn:cts:greekLit:tlg0012.tlg002.omar:1.297	νηπιάας ὀχέειν, ἐπεὶ οὐκέτι τηλίκος ἐσσι.
urn:cts:greekLit:tlg0012.tlg002.omar:1.298	ἢ οὐκ ἀίεις οἷον κλέος ἔλλαβε δῖος ̓Ορέστης
urn:cts:greekLit:tlg0012.tlg002.omar:1.299	πάντας ἐπ' ἀνθρώπους, ἐπεὶ ἔκτανε πατροφονῆα,
urn:cts:greekLit:tlg0012.tlg002.omar:1.300	Αἴγισθον δολόμητιν,  ὅ οἱ πατέρα κλυτὸν ἔκτα;
urn:cts:greekLit:tlg0012.tlg002.omar:1.301	καὶ σύ, φίλος, μάλα γάρ ς' ὁρόω καλόν τε μέγαν τε,
urn:cts:greekLit:tlg0012.tlg002.omar:1.302	ἄλκιμος ἔσς', ἵνα τίς σε καὶ ὀψιγόνων ἐὺ εἴπῃ.
urn:cts:greekLit:tlg0012.tlg002.omar:1.303	αὐτὰρ ἐγὼν ἐπὶ νῆα θοὴν κατελεύσομαι ἤδη
urn:cts:greekLit:tlg0012.tlg002.omar:1.304	ἠδ' ἑτάρους, οἵ πού με μάλ' ἀσχαλόωσι μένοντες:
urn:cts:greekLit:tlg0012.tlg002.omar:1.305	σοὶ δ' αὐτῷ μελέτω,  καὶ ἐμῶν ἐμπάζεο μύθων.”
urn:cts:greekLit:tlg0012.tlg002.omar:1.306	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.307	“ξεῖν', ἦ τοι μὲν ταῦτα φίλα φρονέων ἀγορεύεις,
urn:cts:greekLit:tlg0012.tlg002.omar:1.308	ὥς τε πατὴρ ᾧ παιδί, καὶ οὔ ποτε λήσομαι αὐτῶν.
urn:cts:greekLit:tlg0012.tlg002.omar:1.309	ἀλλ' ἄγε νῦν ἐπίμεινον, ἐπειγόμενός περ ὁδοῖο,
urn:cts:greekLit:tlg0012.tlg002.omar:1.310	ὄφρα λοεσσάμενός τε τεταρπόμενός τε φίλον κῆρ,
urn:cts:greekLit:tlg0012.tlg002.omar:1.311	δῶρον ἔχων ἐπὶ νῆα κίῃς, χαίρων ἐνὶ θυμῷ,
urn:cts:greekLit:tlg0012.tlg002.omar:1.312	τιμῆεν, μάλα καλόν, ὅ τοι κειμήλιον ἔσται
urn:cts:greekLit:tlg0012.tlg002.omar:1.313	ἐξ ἐμεῦ, οἷα φίλοι ξεῖνοι ξείνοισι διδοῦσι.”
urn:cts:greekLit:tlg0012.tlg002.omar:1.314	τὸν δ' ἠμείβετ' ἔπειτα θεά, γλαυκῶπις ̓Αθήνη:
urn:cts:greekLit:tlg0012.tlg002.omar:1.315	“μή μ' ἔτι νῦν κατέρυκε,  λιλαιόμενόν περ ὁδοῖο.
urn:cts:greekLit:tlg0012.tlg002.omar:1.316	δῶρον δ' ὅττι κέ μοι δοῦναι φίλον ἦτορ ἀνώγῃ,
urn:cts:greekLit:tlg0012.tlg002.omar:1.317	αὖτις ἀνερχομένῳ δόμεναι οἶκόνδε φέρεσθαι,
urn:cts:greekLit:tlg0012.tlg002.omar:1.318	καὶ μάλα καλὸν ἑλών: σοὶ δ' ἄξιον ἔσται ἀμοιβῆς.”
urn:cts:greekLit:tlg0012.tlg002.omar:1.319	ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη,
urn:cts:greekLit:tlg0012.tlg002.omar:1.320	ὄρνις δ' ὣς ἀνόπαια διέπτατο: τῷ δ' ἐνὶ θυμῷ
urn:cts:greekLit:tlg0012.tlg002.omar:1.321	θῆκε μένος καὶ θάρσος, ὑπέμνησέν τέ ἑ πατρὸς
urn:cts:greekLit:tlg0012.tlg002.omar:1.322	μᾶλλον ἔτ' ἢ τὸ πάροιθεν. ὁ δὲ φρεσὶν ᾗσι νοήσας
urn:cts:greekLit:tlg0012.tlg002.omar:1.323	θάμβησεν κατὰ θυμόν: ὀίσατο γὰρ θεὸν εἶναι.
urn:cts:greekLit:tlg0012.tlg002.omar:1.324	αὐτίκα δὲ μνηστῆρας ἐπῴχετο ἰσόθεος φώς.
urn:cts:greekLit:tlg0012.tlg002.omar:1.325	τοῖσι δ' ἀοιδὸς ἄειδε περικλυτός,  οἱ δὲ σιωπῇ
urn:cts:greekLit:tlg0012.tlg002.omar:1.326	ἥατ' ἀκούοντες: ὁ δ' ̓Αχαιῶν νόστον ἄειδε
urn:cts:greekLit:tlg0012.tlg002.omar:1.327	λυγρόν, ὃν ἐκ Τροίης ἐπετείλατο Παλλὰς ̓Αθήνη.
urn:cts:greekLit:tlg0012.tlg002.omar:1.328	τοῦ δ' ὑπερωιόθεν φρεσὶ σύνθετο θέσπιν ἀοιδὴν
urn:cts:greekLit:tlg0012.tlg002.omar:1.329	κούρη ̓Ικαρίοιο, περίφρων Πηνελόπεια:
urn:cts:greekLit:tlg0012.tlg002.omar:1.330	κλίμακα δ' ὑψηλὴν κατεβήσετο οἷο δόμοιο,
urn:cts:greekLit:tlg0012.tlg002.omar:1.331	οὐκ οἴη, ἅμα τῇ γε καὶ ἀμφίπολοι δύ' ἕποντο.
urn:cts:greekLit:tlg0012.tlg002.omar:1.332	ἡ δ' ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.omar:1.333	στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.omar:1.334	ἄντα παρειάων σχομένη λιπαρὰ κρήδεμνα:
urn:cts:greekLit:tlg0012.tlg002.omar:1.335	ἀμφίπολος δ' ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.omar:1.336	δακρύσασα δ' ἔπειτα προσηύδα θεῖον ἀοιδόν:
urn:cts:greekLit:tlg0012.tlg002.omar:1.337	“Φήμιε, πολλὰ γὰρ ἄλλα βροτῶν θελκτήρια οἶδας,
urn:cts:greekLit:tlg0012.tlg002.omar:1.338	ἔργ' ἀνδρῶν τε θεῶν τε, τά τε κλείουσιν ἀοιδοί:
urn:cts:greekLit:tlg0012.tlg002.omar:1.339	τῶν ἕν γέ σφιν ἄειδε παρήμενος, οἱ δὲ σιωπῇ
urn:cts:greekLit:tlg0012.tlg002.omar:1.340	οἶνον πινόντων: ταύτης δ' ἀποπαύε' ἀοιδῆς
urn:cts:greekLit:tlg0012.tlg002.omar:1.341	λυγρῆς, ἥ τέ μοι αἰεὶ ἐνὶ στήθεσσι φίλον κῆρ
urn:cts:greekLit:tlg0012.tlg002.omar:1.342	τείρει, ἐπεί με μάλιστα καθίκετο πένθος ἄλαστον.
urn:cts:greekLit:tlg0012.tlg002.omar:1.343	τοίην γὰρ κεφαλὴν ποθέω μεμνημένη αἰεί,
urn:cts:greekLit:tlg0012.tlg002.omar:1.344	ἀνδρός, τοῦ κλέος εὐρὺ καθ' ̔Ελλάδα καὶ μέσον ̓́Αργος.”
urn:cts:greekLit:tlg0012.tlg002.omar:1.345	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.346	“μῆτερ ἐμή, τί τ' ἄρα φθονέεις ἐρίηρον ἀοιδὸν
urn:cts:greekLit:tlg0012.tlg002.omar:1.347	τέρπειν ὅππῃ οἱ νόος ὄρνυται; οὔ νύ τ' ἀοιδοὶ
urn:cts:greekLit:tlg0012.tlg002.omar:1.348	αἴτιοι, ἀλλά ποθι Ζεὺς αἴτιος, ὅς τε δίδωσιν
urn:cts:greekLit:tlg0012.tlg002.omar:1.349	ἀνδράσιν ἀλφηστῇσιν, ὅπως ἐθέλῃσιν, ἑκάστῳ.
urn:cts:greekLit:tlg0012.tlg002.omar:1.350	τούτῳ δ' οὐ νέμεσις Δαναῶν κακὸν οἶτον ἀείδειν:
urn:cts:greekLit:tlg0012.tlg002.omar:1.351	τὴν γὰρ ἀοιδὴν μᾶλλον ἐπικλείους' ἄνθρωποι,
urn:cts:greekLit:tlg0012.tlg002.omar:1.352	ἥ τις ἀκουόντεσσι νεωτάτη ἀμφιπέληται.
urn:cts:greekLit:tlg0012.tlg002.omar:1.353	σοί δ' ἐπιτολμάτω κραδίη καὶ θυμὸς ἀκούειν:
urn:cts:greekLit:tlg0012.tlg002.omar:1.354	οὐ γὰρ ̓Οδυσσεὺς οἶος ἀπώλεσε νόστιμον ἦμαρ
urn:cts:greekLit:tlg0012.tlg002.omar:1.355	ἐν Τροίῃ,  πολλοὶ δὲ καὶ ἄλλοι φῶτες ὄλοντο.
urn:cts:greekLit:tlg0012.tlg002.omar:1.356	ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,
urn:cts:greekLit:tlg0012.tlg002.omar:1.357	ἱστόν τ' ἠλακάτην τε, καὶ ἀμφιπόλοισι κέλευε
urn:cts:greekLit:tlg0012.tlg002.omar:1.358	ἔργον ἐποίχεσθαι: μῦθος δ' ἄνδρεσσι μελήσει
urn:cts:greekLit:tlg0012.tlg002.omar:1.359	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”
urn:cts:greekLit:tlg0012.tlg002.omar:1.360	ἡ μὲν θαμβήσασα πάλιν οἶκόνδε βεβήκει:
urn:cts:greekLit:tlg0012.tlg002.omar:1.361	παιδὸς γὰρ μῦθον πεπνυμένον ἔνθετο θυμῷ.
urn:cts:greekLit:tlg0012.tlg002.omar:1.362	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.omar:1.363	κλαῖεν ἔπειτ' ̓Οδυσῆα φίλον πόσιν, ὄφρα οἱ ὕπνον
urn:cts:greekLit:tlg0012.tlg002.omar:1.364	ἡδὺν ἐπὶ βλεφάροισι βάλε γλαυκῶπις ̓Αθήνη.
urn:cts:greekLit:tlg0012.tlg002.omar:1.365	μνηστῆρες δ' ὁμάδησαν ἀνὰ μέγαρα σκιόεντα,
urn:cts:greekLit:tlg0012.tlg002.omar:1.366	πάντες δ' ἠρήσαντο παραὶ λεχέεσσι κλιθῆναι.
urn:cts:greekLit:tlg0012.tlg002.omar:1.367	τοῖσι δὲ Τηλέμαχος πεπνυμένος ἤρχετο μύθων:
urn:cts:greekLit:tlg0012.tlg002.omar:1.368	“μητρὸς ἐμῆς μνηστῆρες ὑπέρβιον ὕβριν ἔχοντες,
urn:cts:greekLit:tlg0012.tlg002.omar:1.369	νῦν μὲν δαινύμενοι τερπώμεθα, μηδὲ βοητὺς
urn:cts:greekLit:tlg0012.tlg002.omar:1.370	ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ
urn:cts:greekLit:tlg0012.tlg002.omar:1.371	τοιοῦδ' οἷος ὅδ' ἐστί, θεοῖς ἐναλίγκιος αὐδήν.
urn:cts:greekLit:tlg0012.tlg002.omar:1.372	ἠῶθεν δ' ἀγορήνδε καθεζώμεσθα κιόντες
urn:cts:greekLit:tlg0012.tlg002.omar:1.373	πάντες, ἵν' ὕμιν μῦθον ἀπηλεγέως ἀποείπω,
urn:cts:greekLit:tlg0012.tlg002.omar:1.374	ἐξιέναι μεγάρων: ἄλλας δ' ἀλεγύνετε δαῖτας,
urn:cts:greekLit:tlg0012.tlg002.omar:1.375	ὑμὰ κτήματ' ἔδοντες,  ἀμειβόμενοι κατὰ οἴκους.
urn:cts:greekLit:tlg0012.tlg002.omar:1.376	εἰ δ' ὕμιν δοκέει τόδε λωίτερον καὶ ἄμεινον
urn:cts:greekLit:tlg0012.tlg002.omar:1.377	ἔμμεναι, ἀνδρὸς ἑνὸς βίοτον νήποινον ὀλέσθαι,
urn:cts:greekLit:tlg0012.tlg002.omar:1.378	κείρετ': ἐγὼ δὲ θεοὺς ἐπιβώσομαι αἰὲν ἐόντας,
urn:cts:greekLit:tlg0012.tlg002.omar:1.379	αἴ κέ ποθι Ζεὺς δῷσι παλίντιτα ἔργα γενέσθαι:
urn:cts:greekLit:tlg0012.tlg002.omar:1.380	νήποινοί κεν ἔπειτα δόμων ἔντοσθεν ὄλοισθε.”
urn:cts:greekLit:tlg0012.tlg002.omar:1.381	“ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.omar:1.382	Τηλέμαχον θαύμαζον, ὃ θαρσαλέως ἀγόρευεν.
urn:cts:greekLit:tlg0012.tlg002.omar:1.383	τὸν δ' αὖτ' ̓Αντίνοος προσέφη, Εὐπείθεος υἱός:
urn:cts:greekLit:tlg0012.tlg002.omar:1.384	“Τηλέμαχ', ἦ μάλα δή σε διδάσκουσιν θεοὶ αὐτοὶ
urn:cts:greekLit:tlg0012.tlg002.omar:1.385	ὑψαγόρην τ' ἔμεναι καὶ θαρσαλέως ἀγορεύειν:
urn:cts:greekLit:tlg0012.tlg002.omar:1.386	μὴ σέ γ' ἐν ἀμφιάλῳ ̓Ιθάκῃ βασιλῆα Κρονίων
urn:cts:greekLit:tlg0012.tlg002.omar:1.387	ποιήσειεν, ὅ τοι γενεῇ πατρώιόν ἐστιν.”
urn:cts:greekLit:tlg0012.tlg002.omar:1.388	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.389	“̓Αντίνο', ἦ καί μοι νεμεσήσεαι ὅττι κεν εἴπω;
urn:cts:greekLit:tlg0012.tlg002.omar:1.390	καὶ κεν τοῦτ' ἐθέλοιμι Διός γε διδόντος ἀρέσθαι.
urn:cts:greekLit:tlg0012.tlg002.omar:1.391	ἦ φῂς τοῦτο κάκιστον ἐν ἀνθρώποισι τετύχθαι;
urn:cts:greekLit:tlg0012.tlg002.omar:1.392	οὐ μὲν γάρ τι κακὸν βασιλευέμεν: αἶψά τέ οἱ δῶ
urn:cts:greekLit:tlg0012.tlg002.omar:1.393	ἀφνειὸν πέλεται καὶ τιμηέστερος αὐτός.
urn:cts:greekLit:tlg0012.tlg002.omar:1.394	ἀλλ' ἦ τοι βασιλῆες ̓Αχαιῶν εἰσὶ καὶ ἄλλοι
urn:cts:greekLit:tlg0012.tlg002.omar:1.395	πολλοὶ ἐν ἀμφιάλῳ ̓Ιθάκῃ,  νέοι ἠδὲ παλαιοί,
urn:cts:greekLit:tlg0012.tlg002.omar:1.396	τῶν κέν τις τόδ' ἔχῃσιν, ἐπεὶ θάνε δῖος ̓Οδυσσεύς:
urn:cts:greekLit:tlg0012.tlg002.omar:1.397	αὐτὰρ ἐγὼν οἴκοιο ἄναξ ἔσομ' ἡμετέροιο
urn:cts:greekLit:tlg0012.tlg002.omar:1.398	καὶ δμώων, οὕς μοι ληίσσατο δῖος ̓Οδυσσεύς.”
urn:cts:greekLit:tlg0012.tlg002.omar:1.399	τὸν δ' αὖτ' Εὐρύμαχος Πολύβου πάϊς ἀντίον ηὔδα:
urn:cts:greekLit:tlg0012.tlg002.omar:1.400	“Τηλέμαχ',  ἦ τοι ταῦτα θεῶν ἐν γούνασι κεῖται,
urn:cts:greekLit:tlg0012.tlg002.omar:1.401	ὅς τις ἐν ἀμφιάλῳ ̓Ιθάκῃ βασιλεύσει ̓Αχαιῶν:
urn:cts:greekLit:tlg0012.tlg002.omar:1.402	κτήματα δ' αὐτὸς ἔχοις καὶ δώμασιν οἷσιν ἀνάσσοις.
urn:cts:greekLit:tlg0012.tlg002.omar:1.403	μὴ γὰρ ὅ γ' ἔλθοι ἀνὴρ ὅς τίς ς' ἀέκοντα βίηφιν
urn:cts:greekLit:tlg0012.tlg002.omar:1.404	κτήματ' ἀπορραίσει, ̓Ιθάκης ἔτι ναιετοώσης.
urn:cts:greekLit:tlg0012.tlg002.omar:1.405	ἀλλ' ἐθέλω σε,  φέριστε, περὶ ξείνοιο ἐρέσθαι,
urn:cts:greekLit:tlg0012.tlg002.omar:1.406	ὁππόθεν οὗτος ἀνήρ, ποίης δ' ἐξ εὔχεται εἶναι
urn:cts:greekLit:tlg0012.tlg002.omar:1.407	γαίης, ποῦ δέ νύ οἱ γενεὴ καὶ πατρὶς ἄρουρα.
urn:cts:greekLit:tlg0012.tlg002.omar:1.408	ἠέ τιν' ἀγγελίην πατρὸς φέρει ἐρχομένοιο,
urn:cts:greekLit:tlg0012.tlg002.omar:1.409	ἦ ἑὸν αὐτοῦ χρεῖος ἐελδόμενος τόδ' ἱκάνει;
urn:cts:greekLit:tlg0012.tlg002.omar:1.410	οἷον ἀναί̈ξας ἄφαρ οἴχεται,  οὐδ' ὑπέμεινε
urn:cts:greekLit:tlg0012.tlg002.omar:1.411	γνώμεναι: οὐ μὲν γάρ τι κακῷ εἰς ὦπα ἐῴκει.”
urn:cts:greekLit:tlg0012.tlg002.omar:1.412	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:1.413	“Εὐρύμαχ', ἦ τοι νόστος ἀπώλετο πατρὸς ἐμοῖο:
urn:cts:greekLit:tlg0012.tlg002.omar:1.414	οὔτ' οὖν ἀγγελίῃ ἔτι πείθομαι, εἴ ποθεν ἔλθοι,
urn:cts:greekLit:tlg0012.tlg002.omar:1.415	οὔτε θεοπροπίης ἐμπάζομαι,  ἥν τινα μήτηρ
urn:cts:greekLit:tlg0012.tlg002.omar:1.416	ἐς μέγαρον καλέσασα θεοπρόπον ἐξερέηται.
urn:cts:greekLit:tlg0012.tlg002.omar:1.417	ξεῖνος δ' οὗτος ἐμὸς πατρώιος ἐκ Τάφου ἐστίν,
urn:cts:greekLit:tlg0012.tlg002.omar:1.418	Μέντης δ' ̓Αγχιάλοιο δαί̈φρονος εὔχεται εἶναι
urn:cts:greekLit:tlg0012.tlg002.omar:1.419	υἱός, ἀτὰρ Ταφίοισι φιληρέτμοισιν ἀνάσσει.”
urn:cts:greekLit:tlg0012.tlg002.omar:1.420	ὣς φάτο Τηλέμαχος, φρεσὶ δ' ἀθανάτην θεὸν ἔγνω.
urn:cts:greekLit:tlg0012.tlg002.omar:1.421	οἱ δ' εἰς ὀρχηστύν τε καὶ ἱμερόεσσαν ἀοιδὴν
urn:cts:greekLit:tlg0012.tlg002.omar:1.422	τρεψάμενοι τέρποντο, μένον δ' ἐπὶ ἕσπερον ἐλθεῖν.
urn:cts:greekLit:tlg0012.tlg002.omar:1.423	τοῖσι δὲ τερπομένοισι μέλας ἐπὶ ἕσπερος ἦλθε:
urn:cts:greekLit:tlg0012.tlg002.omar:1.424	δὴ τότε κακκείοντες ἔβαν οἶκόνδε ἕκαστος.
urn:cts:greekLit:tlg0012.tlg002.omar:1.425	Τηλέμαχος δ',  ὅθι οἱ θάλαμος περικαλλέος αὐλῆς
urn:cts:greekLit:tlg0012.tlg002.omar:1.426	ὑψηλὸς δέδμητο περισκέπτῳ ἐνὶ χώρῳ,
urn:cts:greekLit:tlg0012.tlg002.omar:1.427	ἔνθ' ἔβη εἰς εὐνὴν πολλὰ φρεσὶ μερμηρίζων.
urn:cts:greekLit:tlg0012.tlg002.omar:1.428	τῷ δ' ἄρ' ἅμ' αἰθομένας δαί̈δας φέρε κεδνὰ ἰδυῖα
urn:cts:greekLit:tlg0012.tlg002.omar:1.429	Εὐρύκλει', ̓͂Ωπος θυγάτηρ Πεισηνορίδαο,
urn:cts:greekLit:tlg0012.tlg002.omar:1.430	τήν ποτε Λαέρτης πρίατο κτεάτεσσιν ἑοῖσιν
urn:cts:greekLit:tlg0012.tlg002.omar:1.431	πρωθήβην ἔτ' ἐοῦσαν, ἐεικοσάβοια δ' ἔδωκεν,
urn:cts:greekLit:tlg0012.tlg002.omar:1.432	ἶσα δέ μιν κεδνῇ ἀλόχῳ τίεν ἐν μεγάροισιν,
urn:cts:greekLit:tlg0012.tlg002.omar:1.433	εὐνῇ δ' οὔ ποτ' ἔμικτο, χόλον δ' ἀλέεινε γυναικός:
urn:cts:greekLit:tlg0012.tlg002.omar:1.434	ἥ οἱ ἅμ' αἰθομένας δαί̈δας φέρε, καί ἑ μάλιστα
urn:cts:greekLit:tlg0012.tlg002.omar:1.435	δμῳάων φιλέεσκε,  καὶ ἔτρεφε τυτθὸν ἐόντα.
urn:cts:greekLit:tlg0012.tlg002.omar:1.436	ὤιξεν δὲ θύρας θαλάμου πύκα ποιητοῖο,
urn:cts:greekLit:tlg0012.tlg002.omar:1.437	ἕζετο δ' ἐν λέκτρῳ, μαλακὸν δ' ἔκδυνε χιτῶνα:
urn:cts:greekLit:tlg0012.tlg002.omar:1.438	καὶ τὸν μὲν γραίης πυκιμηδέος ἔμβαλε χερσίν.
urn:cts:greekLit:tlg0012.tlg002.omar:1.439	ἡ μὲν τὸν πτύξασα καὶ ἀσκήσασα χιτῶνα,
urn:cts:greekLit:tlg0012.tlg002.omar:1.440	πασσάλῳ ἀγκρεμάσασα παρὰ τρητοῖσι λέχεσσι
urn:cts:greekLit:tlg0012.tlg002.omar:1.441	βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ
urn:cts:greekLit:tlg0012.tlg002.omar:1.442	ἀργυρέῃ, ἐπὶ δὲ κληῖδ' ἐτάνυσσεν ἱμάντι.
urn:cts:greekLit:tlg0012.tlg002.omar:1.443	ἔνθ' ὅ γε παννύχιος, κεκαλυμμένος οἰὸς ἀώτῳ,
urn:cts:greekLit:tlg0012.tlg002.omar:1.444	βούλευε φρεσὶν ᾗσιν ὁδὸν τὴν πέφραδ' ̓Αθήνη.
urn:cts:greekLit:tlg0012.tlg002.omar:2.1	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:2.2	ὤρνυτ' ἄρ' ἐξ εὐνῆφιν ̓Οδυσσῆος φίλος υἱὸς
urn:cts:greekLit:tlg0012.tlg002.omar:2.3	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
urn:cts:greekLit:tlg0012.tlg002.omar:2.4	ποσσὶ δ' ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.omar:2.5	βῆ δ' ἴμεν ἐκ θαλάμοιο θεῷ ἐναλίγκιος ἄντην.
urn:cts:greekLit:tlg0012.tlg002.omar:2.6	αἶψα δὲ κηρύκεσσι λιγυφθόγγοισι κέλευσε
urn:cts:greekLit:tlg0012.tlg002.omar:2.7	κηρύσσειν ἀγορήνδε κάρη κομόωντας ̓Αχαιούς.
urn:cts:greekLit:tlg0012.tlg002.omar:2.8	οἱ μὲν ἐκήρυσσον, τοὶ δ' ἠγείροντο μάλ' ὦκα.
urn:cts:greekLit:tlg0012.tlg002.omar:2.9	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
urn:cts:greekLit:tlg0012.tlg002.omar:2.10	βῆ ῥ' ἴμεν εἰς ἀγορήν,  παλάμῃ δ' ἔχε χάλκεον ἔγχος,
urn:cts:greekLit:tlg0012.tlg002.omar:2.11	οὐκ οἶος, ἅμα τῷ γε δύω κύνες ἀργοὶ ἕποντο.
urn:cts:greekLit:tlg0012.tlg002.omar:2.12	θεσπεσίην δ' ἄρα τῷ γε χάριν κατέχευεν ̓Αθήνη.
urn:cts:greekLit:tlg0012.tlg002.omar:2.13	τὸν δ' ἄρα πάντες λαοὶ ἐπερχόμενον θηεῦντο:
urn:cts:greekLit:tlg0012.tlg002.omar:2.14	ἕζετο δ' ἐν πατρὸς θώκῳ, εἶξαν δὲ γέροντες.
urn:cts:greekLit:tlg0012.tlg002.omar:2.15	τοῖσι δ' ἔπειθ' ἥρως Αἰγύπτιος ἦρχ' ἀγορεύειν,
urn:cts:greekLit:tlg0012.tlg002.omar:2.16	ὃς δὴ γήραϊ κυφὸς ἔην καὶ μυρία ᾔδη.
urn:cts:greekLit:tlg0012.tlg002.omar:2.17	καὶ γὰρ τοῦ φίλος υἱὸς ἅμ' ἀντιθέῳ ̓Οδυσῆι
urn:cts:greekLit:tlg0012.tlg002.omar:2.18	̓́Ιλιον εἰς ἐύπωλον ἔβη κοίλῃς ἐνὶ νηυσίν,
urn:cts:greekLit:tlg0012.tlg002.omar:2.19	̓́Αντιφος αἰχμητής: τὸν δ' ἄγριος ἔκτανε Κύκλωψ
urn:cts:greekLit:tlg0012.tlg002.omar:2.20	ἐν σπῆι γλαφυρῷ,  πύματον δ' ὡπλίσσατο δόρπον.
urn:cts:greekLit:tlg0012.tlg002.omar:2.21	τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,
urn:cts:greekLit:tlg0012.tlg002.omar:2.22	Εὐρύνομος, δύο δ' αἰὲν ἔχον πατρώια ἔργα.
urn:cts:greekLit:tlg0012.tlg002.omar:2.23	ἀλλ' οὐδ' ὣς τοῦ λήθετ' ὀδυρόμενος καὶ ἀχεύων.
urn:cts:greekLit:tlg0012.tlg002.omar:2.24	τοῦ ὅ γε δάκρυ χέων ἀγορήσατο καὶ μετέειπε:
urn:cts:greekLit:tlg0012.tlg002.omar:2.25	“κέκλυτε δὴ νῦν μευ,  ̓Ιθακήσιοι, ὅττι κεν εἴπω:
urn:cts:greekLit:tlg0012.tlg002.omar:2.26	οὔτε ποθ' ἡμετέρη ἀγορὴ γένετ' οὔτε θόωκος
urn:cts:greekLit:tlg0012.tlg002.omar:2.27	ἐξ οὗ ̓Οδυσσεὺς δῖος ἔβη κοίλῃς ἐνὶ νηυσί.
urn:cts:greekLit:tlg0012.tlg002.omar:2.28	νῦν δὲ τίς ὧδ' ἤγειρε; τίνα χρειὼ τόσον ἵκει
urn:cts:greekLit:tlg0012.tlg002.omar:2.29	ἠὲ νέων ἀνδρῶν ἢ οἳ προγενέστεροί εἰσιν;
urn:cts:greekLit:tlg0012.tlg002.omar:2.30	ἠέ τιν' ἀγγελίην στρατοῦ ἔκλυεν ἐρχομένοιο,
urn:cts:greekLit:tlg0012.tlg002.omar:2.31	ἥν χ' ἡμῖν σάφα εἴποι, ὅτε πρότερός γε πύθοιτο;
urn:cts:greekLit:tlg0012.tlg002.omar:2.32	ἦέ τι δήμιον ἄλλο πιφαύσκεται ἠδ' ἀγορεύει;
urn:cts:greekLit:tlg0012.tlg002.omar:2.33	ἐσθλός μοι δοκεῖ εἶναι, ὀνήμενος. εἴθε οἱ αὐτῷ
urn:cts:greekLit:tlg0012.tlg002.omar:2.34	Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.”
urn:cts:greekLit:tlg0012.tlg002.omar:2.35	ὣς φάτο,  χαῖρε δὲ φήμῃ ̓Οδυσσῆος φίλος υἱός,
urn:cts:greekLit:tlg0012.tlg002.omar:2.36	οὐδ' ἄρ' ἔτι δὴν ἧστο, μενοίνησεν δ' ἀγορεύειν,
urn:cts:greekLit:tlg0012.tlg002.omar:2.37	στῆ δὲ μέσῃ ἀγορῇ: σκῆπτρον δέ οἱ ἔμβαλε χειρὶ
urn:cts:greekLit:tlg0012.tlg002.omar:2.38	κῆρυξ Πεισήνωρ πεπνυμένα μήδεα εἰδώς.
urn:cts:greekLit:tlg0012.tlg002.omar:2.39	πρῶτον ἔπειτα γέροντα καθαπτόμενος προσέειπεν:
urn:cts:greekLit:tlg0012.tlg002.omar:2.40	“ὦ γέρον, οὐχ ἑκὰς οὗτος ἀνήρ, τάχα δ' εἴσεαι αὐτός,
urn:cts:greekLit:tlg0012.tlg002.omar:2.41	ὃς λαὸν ἤγειρα: μάλιστα δέ μ' ἄλγος ἱκάνει.
urn:cts:greekLit:tlg0012.tlg002.omar:2.42	οὔτε τιν' ἀγγελίην στρατοῦ ἔκλυον ἐρχομένοιο,
urn:cts:greekLit:tlg0012.tlg002.omar:2.43	ἥν χ' ὑμῖν σάφα εἴπω, ὅτε πρότερός γε πυθοίμην,
urn:cts:greekLit:tlg0012.tlg002.omar:2.44	οὔτε τι δήμιον ἄλλο πιφαύσκομαι οὐδ' ἀγορεύω,
urn:cts:greekLit:tlg0012.tlg002.omar:2.45	ἀλλ' ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ
urn:cts:greekLit:tlg0012.tlg002.omar:2.46	δοιά: τὸ μὲν πατέρ' ἐσθλὸν ἀπώλεσα, ὅς ποτ' ἐν ὑμῖν
urn:cts:greekLit:tlg0012.tlg002.omar:2.47	τοίσδεσσιν βασίλευε, πατὴρ δ' ὣς ἤπιος ἦεν:
urn:cts:greekLit:tlg0012.tlg002.omar:2.48	νῦν δ' αὖ καὶ πολὺ μεῖζον, ὃ δὴ τάχα οἶκον ἅπαντα
urn:cts:greekLit:tlg0012.tlg002.omar:2.49	πάγχυ διαρραίσει, βίοτον δ' ἀπὸ πάμπαν ὀλέσσει.
urn:cts:greekLit:tlg0012.tlg002.omar:2.50	μητέρι μοι μνηστῆρες ἐπέχραον οὐκ ἐθελούσῃ,
urn:cts:greekLit:tlg0012.tlg002.omar:2.51	τῶν ἀνδρῶν φίλοι υἷες, οἳ ἐνθάδε γ' εἰσὶν ἄριστοι,
urn:cts:greekLit:tlg0012.tlg002.omar:2.52	οἳ πατρὸς μὲν ἐς οἶκον ἀπερρίγασι νέεσθαι
urn:cts:greekLit:tlg0012.tlg002.omar:2.53	̓Ικαρίου, ὥς κ' αὐτὸς ἐεδνώσαιτο θύγατρα,
urn:cts:greekLit:tlg0012.tlg002.omar:2.54	δοίη δ' ᾧ κ' ἐθέλοι καί οἱ κεχαρισμένος ἔλθοι:
urn:cts:greekLit:tlg0012.tlg002.omar:2.55	οἱ δ' εἰς ἡμέτερον πωλεύμενοι ἤματα πάντα,
urn:cts:greekLit:tlg0012.tlg002.omar:2.56	βοῦς ἱερεύοντες καὶ ὄις καὶ πίονας αἶγας
urn:cts:greekLit:tlg0012.tlg002.omar:2.57	εἰλαπινάζουσιν πίνουσί τε αἴθοπα οἶνον
urn:cts:greekLit:tlg0012.tlg002.omar:2.58	μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,
urn:cts:greekLit:tlg0012.tlg002.omar:2.59	οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.
urn:cts:greekLit:tlg0012.tlg002.omar:2.60	ἡμεῖς δ' οὔ νύ τι τοῖοι ἀμυνέμεν: ἦ καὶ ἔπειτα
urn:cts:greekLit:tlg0012.tlg002.omar:2.61	λευγαλέοι τ' ἐσόμεσθα καὶ οὐ δεδαηκότες ἀλκήν.
urn:cts:greekLit:tlg0012.tlg002.omar:2.62	ἦ τ' ἂν ἀμυναίμην, εἴ μοι δύναμίς γε παρείη.
urn:cts:greekLit:tlg0012.tlg002.omar:2.63	οὐ γὰρ ἔτ' ἀνσχετὰ ἔργα τετεύχαται, οὐδ' ἔτι καλῶς
urn:cts:greekLit:tlg0012.tlg002.omar:2.64	οἶκος ἐμὸς διόλωλε. νεμεσσήθητε καὶ αὐτοί,
urn:cts:greekLit:tlg0012.tlg002.omar:2.65	ἄλλους τ' αἰδέσθητε περικτίονας ἀνθρώπους,
urn:cts:greekLit:tlg0012.tlg002.omar:2.66	οἳ περιναιετάουσι: θεῶν δ' ὑποδείσατε μῆνιν,
urn:cts:greekLit:tlg0012.tlg002.omar:2.67	μή τι μεταστρέψωσιν ἀγασσάμενοι κακὰ ἔργα.
urn:cts:greekLit:tlg0012.tlg002.omar:2.68	λίσσομαι ἠμὲν Ζηνὸς ̓Ολυμπίου ἠδὲ Θέμιστος,
urn:cts:greekLit:tlg0012.tlg002.omar:2.69	ἥ τ' ἀνδρῶν ἀγορὰς ἠμὲν λύει ἠδὲ καθίζει:
urn:cts:greekLit:tlg0012.tlg002.omar:2.70	σχέσθε,  φίλοι, καί μ' οἶον ἐάσατε πένθεϊ λυγρῷ
urn:cts:greekLit:tlg0012.tlg002.omar:2.71	τείρεσθ', εἰ μή πού τι πατὴρ ἐμὸς ἐσθλὸς ̓Οδυσσεὺς
urn:cts:greekLit:tlg0012.tlg002.omar:2.72	δυσμενέων κάκ' ἔρεξεν ἐυκνήμιδας ̓Αχαιούς,
urn:cts:greekLit:tlg0012.tlg002.omar:2.73	τῶν μ' ἀποτινύμενοι κακὰ ῥέζετε δυσμενέοντες,
urn:cts:greekLit:tlg0012.tlg002.omar:2.74	τούτους ὀτρύνοντες. ἐμοὶ δέ κε κέρδιον εἴη
urn:cts:greekLit:tlg0012.tlg002.omar:2.75	ὑμέας ἐσθέμεναι κειμήλιά τε πρόβασίν τε.
urn:cts:greekLit:tlg0012.tlg002.omar:2.76	εἴ χ' ὑμεῖς γε φάγοιτε, τάχ' ἄν ποτε καὶ τίσις εἴη:
urn:cts:greekLit:tlg0012.tlg002.omar:2.77	τόφρα γὰρ ἂν κατὰ ἄστυ ποτιπτυσσοίμεθα μύθῳ
urn:cts:greekLit:tlg0012.tlg002.omar:2.78	χρήματ' ἀπαιτίζοντες, ἕως κ' ἀπὸ πάντα δοθείη:
urn:cts:greekLit:tlg0012.tlg002.omar:2.79	νῦν δέ μοι ἀπρήκτους ὀδύνας ἐμβάλλετε θυμῷ.”
urn:cts:greekLit:tlg0012.tlg002.omar:2.80	ὣς φάτο χωόμενος,  ποτὶ δὲ σκῆπτρον βάλε γαίῃ
urn:cts:greekLit:tlg0012.tlg002.omar:2.81	δάκρυ' ἀναπρήσας: οἶκτος δ' ἕλε λαὸν ἅπαντα.
urn:cts:greekLit:tlg0012.tlg002.omar:2.82	ἔνθ' ἄλλοι μὲν πάντες ἀκὴν ἔσαν, οὐδέ τις ἔτλη
urn:cts:greekLit:tlg0012.tlg002.omar:2.83	Τηλέμαχον μύθοισιν ἀμείψασθαι χαλεποῖσιν:
urn:cts:greekLit:tlg0012.tlg002.omar:2.84	̓Αντίνοος δέ μιν οἶος ἀμειβόμενος προσέειπε:
urn:cts:greekLit:tlg0012.tlg002.omar:2.85	“Τηλέμαχ' ὑψαγόρη,  μένος ἄσχετε, ποῖον ἔειπες
urn:cts:greekLit:tlg0012.tlg002.omar:2.86	ἡμέας αἰσχύνων: ἐθέλοις δέ κε μῶμον ἀνάψαι.
urn:cts:greekLit:tlg0012.tlg002.omar:2.87	σοὶ δ' οὔ τι μνηστῆρες ̓Αχαιῶν αἴτιοί εἰσιν,
urn:cts:greekLit:tlg0012.tlg002.omar:2.88	ἀλλὰ φίλη μήτηρ, ἥ τοι πέρι κέρδεα οἶδεν.
urn:cts:greekLit:tlg0012.tlg002.omar:2.89	ἤδη γὰρ τρίτον ἐστὶν ἔτος, τάχα δ' εἶσι τέταρτον,
urn:cts:greekLit:tlg0012.tlg002.omar:2.90	ἐξ οὗ ἀτέμβει θυμὸν ἐνὶ στήθεσσιν ̓Αχαιῶν.
urn:cts:greekLit:tlg0012.tlg002.omar:2.91	πάντας μέν ῥ' ἔλπει καὶ ὑπίσχεται ἀνδρὶ ἑκάστῳ
urn:cts:greekLit:tlg0012.tlg002.omar:2.92	ἀγγελίας προϊεῖσα, νόος δέ οἱ ἄλλα μενοινᾷ.
urn:cts:greekLit:tlg0012.tlg002.omar:2.93	ἡ δὲ δόλον τόνδ' ἄλλον ἐνὶ φρεσὶ μερμήριξε:
urn:cts:greekLit:tlg0012.tlg002.omar:2.94	στησαμένη μέγαν ἱστὸν ἐνὶ μεγάροισιν ὕφαινε,
urn:cts:greekLit:tlg0012.tlg002.omar:2.95	λεπτὸν καὶ περίμετρον: ἄφαρ δ' ἡμῖν μετέειπε:
urn:cts:greekLit:tlg0012.tlg002.omar:2.96	“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,
urn:cts:greekLit:tlg0012.tlg002.omar:2.97	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.omar:2.98	ἐκτελέσω, μή μοι μεταμώνια νήματ' ὄληται,
urn:cts:greekLit:tlg0012.tlg002.omar:2.99	Λαέρτῃ ἥρωι ταφήιον, εἰς ὅτε κέν μιν
urn:cts:greekLit:tlg0012.tlg002.omar:2.100	μοῖρ' ὀλοὴ καθέλῃσι τανηλεγέος θανάτοιο,
urn:cts:greekLit:tlg0012.tlg002.omar:2.101	μή τίς μοι κατὰ δῆμον ̓Αχαιϊάδων νεμεσήσῃ.
urn:cts:greekLit:tlg0012.tlg002.omar:2.102	αἴ κεν ἄτερ σπείρου κεῖται πολλὰ κτεατίσσας’.
urn:cts:greekLit:tlg0012.tlg002.omar:2.103	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:2.104	ἔνθα καὶ ἠματίη μὲν ὑφαίνεσκεν μέγαν ἱστόν,
urn:cts:greekLit:tlg0012.tlg002.omar:2.105	νύκτας δ' ἀλλύεσκεν,  ἐπεὶ δαί̈δας παραθεῖτο.
urn:cts:greekLit:tlg0012.tlg002.omar:2.106	ὣς τρίετες μὲν ἔληθε δόλῳ καὶ ἔπειθεν ̓Αχαιούς:
urn:cts:greekLit:tlg0012.tlg002.omar:2.107	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.omar:2.108	καὶ τότε δή τις ἔειπε γυναικῶν, ἣ σάφα ᾔδη,
urn:cts:greekLit:tlg0012.tlg002.omar:2.109	καὶ τήν γ' ἀλλύουσαν ἐφεύρομεν ἀγλαὸν ἱστόν.
urn:cts:greekLit:tlg0012.tlg002.omar:2.110	ὣς τὸ μὲν ἐξετέλεσσε καὶ οὐκ ἐθέλους' ὑπ' ἀνάγκης:
urn:cts:greekLit:tlg0012.tlg002.omar:2.111	σοὶ δ' ὧδε μνηστῆρες ὑποκρίνονται, ἵν' εἰδῇς
urn:cts:greekLit:tlg0012.tlg002.omar:2.112	αὐτὸς σῷ θυμῷ, εἰδῶσι δὲ πάντες ̓Αχαιοί:
urn:cts:greekLit:tlg0012.tlg002.omar:2.113	μητέρα σὴν ἀπόπεμψον, ἄνωχθι δέ μιν γαμέεσθαι
urn:cts:greekLit:tlg0012.tlg002.omar:2.114	τῷ ὅτεῴ τε πατὴρ κέλεται καὶ ἁνδάνει αὐτῇ.
urn:cts:greekLit:tlg0012.tlg002.omar:2.115	εἰ δ' ἔτ' ἀνιήσει γε πολὺν χρόνον υἷας ̓Αχαιῶν,
urn:cts:greekLit:tlg0012.tlg002.omar:2.116	τὰ φρονέους' ἀνὰ θυμόν, ὅ οἱ πέρι δῶκεν ̓Αθήνη
urn:cts:greekLit:tlg0012.tlg002.omar:2.117	ἔργα τ' ἐπίστασθαι περικαλλέα καὶ φρένας ἐσθλὰς
urn:cts:greekLit:tlg0012.tlg002.omar:2.118	κέρδεά θ', οἷ' οὔ πώ τιν' ἀκούομεν οὐδὲ παλαιῶν,
urn:cts:greekLit:tlg0012.tlg002.omar:2.119	τάων αἳ πάρος ἦσαν ἐυπλοκαμῖδες ̓Αχαιαί,
urn:cts:greekLit:tlg0012.tlg002.omar:2.120	Τυρώ τ' ̓Αλκμήνη τε ἐυστέφανός τε Μυκήνη:
urn:cts:greekLit:tlg0012.tlg002.omar:2.121	τάων οὔ τις ὁμοῖα νοήματα Πηνελοπείῃ
urn:cts:greekLit:tlg0012.tlg002.omar:2.122	ᾔδη: ἀτὰρ μὲν τοῦτό γ' ἐναίσιμον οὐκ ἐνόησε.
urn:cts:greekLit:tlg0012.tlg002.omar:2.123	τόφρα γὰρ οὖν βίοτόν τε τεὸν καὶ κτήματ' ἔδονται,
urn:cts:greekLit:tlg0012.tlg002.omar:2.124	ὄφρα κε κείνη τοῦτον ἔχῃ νόον, ὅν τινά οἱ νῦν
urn:cts:greekLit:tlg0012.tlg002.omar:2.125	ἐν στήθεσσι τιθεῖσι θεοί.  μέγα μὲν κλέος αὐτῇ
urn:cts:greekLit:tlg0012.tlg002.omar:2.126	ποιεῖτ', αὐτὰρ σοί γε ποθὴν πολέος βιότοιο.
urn:cts:greekLit:tlg0012.tlg002.omar:2.127	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
urn:cts:greekLit:tlg0012.tlg002.omar:2.128	πρίν γ' αὐτὴν γήμασθαι ̓Αχαιῶν ᾧ κ' ἐθέλῃσι.”
urn:cts:greekLit:tlg0012.tlg002.omar:2.129	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:2.130	“̓Αντίνο',  οὔ πως ἔστι δόμων ἀέκουσαν ἀπῶσαι
urn:cts:greekLit:tlg0012.tlg002.omar:2.131	ἥ μ' ἔτεχ', ἥ μ' ἔθρεψε: πατὴρ δ' ἐμὸς ἄλλοθι γαίης,
urn:cts:greekLit:tlg0012.tlg002.omar:2.132	ζώει ὅ γ' ἦ τέθνηκε: κακὸν δέ με πόλλ' ἀποτίνειν
urn:cts:greekLit:tlg0012.tlg002.omar:2.133	̓Ικαρίῳ, αἴ κ' αὐτὸς ἑκὼν ἀπὸ μητέρα πέμψω.
urn:cts:greekLit:tlg0012.tlg002.omar:2.134	ἐκ γὰρ τοῦ πατρὸς κακὰ πείσομαι, ἄλλα δὲ δαίμων
urn:cts:greekLit:tlg0012.tlg002.omar:2.135	δώσει,  ἐπεὶ μήτηρ στυγερὰς ἀρήσετ' ἐρινῦς
urn:cts:greekLit:tlg0012.tlg002.omar:2.136	οἴκου ἀπερχομένη: νέμεσις δέ μοι ἐξ ἀνθρώπων
urn:cts:greekLit:tlg0012.tlg002.omar:2.137	ἔσσεται: ὣς οὐ τοῦτον ἐγώ ποτε μῦθον ἐνίψω.
urn:cts:greekLit:tlg0012.tlg002.omar:2.138	ὑμέτερος δ' εἰ μὲν θυμὸς νεμεσίζεται αὐτῶν,
urn:cts:greekLit:tlg0012.tlg002.omar:2.139	ἔξιτέ μοι μεγάρων, ἄλλας δ' ἀλεγύνετε δαῖτας
urn:cts:greekLit:tlg0012.tlg002.omar:2.140	ὑμὰ κτήματ' ἔδοντες ἀμειβόμενοι κατὰ οἴκους.
urn:cts:greekLit:tlg0012.tlg002.omar:2.141	εἰ δ' ὑμῖν δοκέει τόδε λωίτερον καὶ ἄμεινον
urn:cts:greekLit:tlg0012.tlg002.omar:2.142	ἔμμεναι, ἀνδρὸς ἑνὸς βίοτον νήποινον ὀλέσθαι,
urn:cts:greekLit:tlg0012.tlg002.omar:2.143	κείρετ': ἐγὼ δὲ θεοὺς ἐπιβώσομαι αἰὲν ἐόντας,
urn:cts:greekLit:tlg0012.tlg002.omar:2.144	αἴ κέ ποθι Ζεὺς δῷσι παλίντιτα ἔργα γενέσθαι.
urn:cts:greekLit:tlg0012.tlg002.omar:2.145	νήποινοί κεν ἔπειτα δόμων ἔντοσθεν ὄλοισθε.”
urn:cts:greekLit:tlg0012.tlg002.omar:2.146	“ὣς φάτο Τηλέμαχος, τῷ δ' αἰετὼ εὐρύοπα Ζεὺς
urn:cts:greekLit:tlg0012.tlg002.omar:2.147	ὑψόθεν ἐκ κορυφῆς ὄρεος προέηκε πέτεσθαι.
urn:cts:greekLit:tlg0012.tlg002.omar:2.148	τὼ δ' ἕως μέν ῥ' ἐπέτοντο μετὰ πνοιῇς ἀνέμοιο
urn:cts:greekLit:tlg0012.tlg002.omar:2.149	πλησίω ἀλλήλοισι τιταινομένω πτερύγεσσιν:
urn:cts:greekLit:tlg0012.tlg002.omar:2.150	ἀλλ' ὅτε δὴ μέσσην ἀγορὴν πολύφημον ἱκέσθην,
urn:cts:greekLit:tlg0012.tlg002.omar:2.151	ἔνθ' ἐπιδινηθέντε τιναξάσθην πτερὰ πυκνά,
urn:cts:greekLit:tlg0012.tlg002.omar:2.152	ἐς δ' ἰδέτην πάντων κεφαλάς, ὄσσοντο δ' ὄλεθρον:
urn:cts:greekLit:tlg0012.tlg002.omar:2.153	δρυψαμένω δ' ὀνύχεσσι παρειὰς ἀμφί τε δειρὰς
urn:cts:greekLit:tlg0012.tlg002.omar:2.154	δεξιὼ ἤιξαν διά τ' οἰκία καὶ πόλιν αὐτῶν.
urn:cts:greekLit:tlg0012.tlg002.omar:2.155	θάμβησαν δ' ὄρνιθας,  ἐπεὶ ἴδον ὀφθαλμοῖσιν:
urn:cts:greekLit:tlg0012.tlg002.omar:2.156	ὥρμηναν δ' ἀνὰ θυμὸν ἅ περ τελέεσθαι ἔμελλον.
urn:cts:greekLit:tlg0012.tlg002.omar:2.157	τοῖσι δὲ καὶ μετέειπε γέρων ἥρως ̔Αλιθέρσης
urn:cts:greekLit:tlg0012.tlg002.omar:2.158	Μαστορίδης: ὁ γὰρ οἶος ὁμηλικίην ἐκέκαστο
urn:cts:greekLit:tlg0012.tlg002.omar:2.159	ὄρνιθας γνῶναι καὶ ἐναίσιμα μυθήσασθαι:
urn:cts:greekLit:tlg0012.tlg002.omar:2.160	ὅ σφιν ἐὺ φρονέων ἀγορήσατο καὶ μετέειπε:
urn:cts:greekLit:tlg0012.tlg002.omar:2.161	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
urn:cts:greekLit:tlg0012.tlg002.omar:2.162	μνηστῆρσιν δὲ μάλιστα πιφαυσκόμενος τάδε εἴρω:
urn:cts:greekLit:tlg0012.tlg002.omar:2.163	τοῖσιν γὰρ μέγα πῆμα κυλίνδεται: οὐ γὰρ ̓Οδυσσεὺς
urn:cts:greekLit:tlg0012.tlg002.omar:2.164	δὴν ἀπάνευθε φίλων ὧν ἔσσεται, ἀλλά που ἤδη
urn:cts:greekLit:tlg0012.tlg002.omar:2.165	ἐγγὺς ἐὼν τοῖσδεσσι φόνον καὶ κῆρα φυτεύει
urn:cts:greekLit:tlg0012.tlg002.omar:2.166	πάντεσσιν: πολέσιν δὲ καὶ ἄλλοισιν κακὸν ἔσται,
urn:cts:greekLit:tlg0012.tlg002.omar:2.167	οἳ νεμόμεσθ' ̓Ιθάκην ἐυδείελον. ἀλλὰ πολὺ πρὶν
urn:cts:greekLit:tlg0012.tlg002.omar:2.168	φραζώμεσθ', ὥς κεν καταπαύσομεν: οἱ δὲ καὶ αὐτοὶ
urn:cts:greekLit:tlg0012.tlg002.omar:2.169	παυέσθων: καὶ γάρ σφιν ἄφαρ τόδε λώιόν ἐστιν.
urn:cts:greekLit:tlg0012.tlg002.omar:2.170	οὐ γὰρ ἀπείρητος μαντεύομαι,  ἀλλ' ἐὺ εἰδώς:
urn:cts:greekLit:tlg0012.tlg002.omar:2.171	καὶ γὰρ κείνῳ φημὶ τελευτηθῆναι ἅπαντα,
urn:cts:greekLit:tlg0012.tlg002.omar:2.172	ὥς οἱ ἐμυθεόμην, ὅτε ̓́Ιλιον εἰσανέβαινον
urn:cts:greekLit:tlg0012.tlg002.omar:2.173	̓Αργεῖοι, μετὰ δέ σφιν ἔβη πολύμητις ̓Οδυσσεύς.
urn:cts:greekLit:tlg0012.tlg002.omar:2.174	φῆν κακὰ πολλὰ παθόντ', ὀλέσαντ' ἄπο πάντας ἑταίρους,
urn:cts:greekLit:tlg0012.tlg002.omar:2.175	ἄγνωστον πάντεσσιν ἐεικοστῷ ἐνιαυτῷ
urn:cts:greekLit:tlg0012.tlg002.omar:2.176	οἴκαδ' ἐλεύσεσθαι: τὰ δὲ δὴ νῦν πάντα τελεῖται.”
urn:cts:greekLit:tlg0012.tlg002.omar:2.177	τὸν δ' αὖτ' Εὐρύμαχος Πολύβου πάϊς ἀντίον ηὔδα:
urn:cts:greekLit:tlg0012.tlg002.omar:2.178	“ὦ γέρον, εἰ δ' ἄγε νῦν μαντεύεο σοῖσι τέκεσσιν
urn:cts:greekLit:tlg0012.tlg002.omar:2.179	οἴκαδ' ἰών, μή πού τι κακὸν πάσχωσιν ὀπίσσω:
urn:cts:greekLit:tlg0012.tlg002.omar:2.180	ταῦτα δ' ἐγὼ σέο πολλὸν ἀμείνων μαντεύεσθαι.
urn:cts:greekLit:tlg0012.tlg002.omar:2.181	ὄρνιθες δέ τε πολλοὶ ὑπ' αὐγὰς ἠελίοιο
urn:cts:greekLit:tlg0012.tlg002.omar:2.182	φοιτῶς', οὐδέ τε πάντες ἐναίσιμοι: αὐτὰρ ̓Οδυσσεὺς
urn:cts:greekLit:tlg0012.tlg002.omar:2.183	ὤλετο τῆλ', ὡς καὶ σὺ καταφθίσθαι σὺν ἐκείνῳ
urn:cts:greekLit:tlg0012.tlg002.omar:2.184	ὤφελες. οὐκ ἂν τόσσα θεοπροπέων ἀγόρευες,
urn:cts:greekLit:tlg0012.tlg002.omar:2.185	οὐδέ κε Τηλέμαχον κεχολωμένον ὧδ' ἀνιείης,
urn:cts:greekLit:tlg0012.tlg002.omar:2.186	σῷ οἴκῳ δῶρον ποτιδέγμενος, αἴ κε πόρῃσιν.
urn:cts:greekLit:tlg0012.tlg002.omar:2.187	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
urn:cts:greekLit:tlg0012.tlg002.omar:2.188	αἴ κε νεώτερον ἄνδρα παλαιά τε πολλά τε εἰδὼς
urn:cts:greekLit:tlg0012.tlg002.omar:2.189	παρφάμενος ἐπέεσσιν ἐποτρύνῃς χαλεπαίνειν,
urn:cts:greekLit:tlg0012.tlg002.omar:2.190	αὐτῷ μέν οἱ πρῶτον ἀνιηρέστερον ἔσται,
urn:cts:greekLit:tlg0012.tlg002.omar:2.191	πρῆξαι δ' ἔμπης οὔ τι δυνήσεται εἵνεκα τῶνδε:
urn:cts:greekLit:tlg0012.tlg002.omar:2.192	σοὶ δέ, γέρον, θωὴν ἐπιθήσομεν, ἥν κ' ἐνὶ θυμῷ
urn:cts:greekLit:tlg0012.tlg002.omar:2.193	τίνων ἀσχάλλῃς: χαλεπὸν δέ τοι ἔσσεται ἄλγος.
urn:cts:greekLit:tlg0012.tlg002.omar:2.194	Τηλεμάχῳ δ' ἐν πᾶσιν ἐγὼν ὑποθήσομαι αὐτός:
urn:cts:greekLit:tlg0012.tlg002.omar:2.195	μητέρα ἣν ἐς πατρὸς ἀνωγέτω ἀπονέεσθαι:
urn:cts:greekLit:tlg0012.tlg002.omar:2.196	οἱ δὲ γάμον τεύξουσι καὶ ἀρτυνέουσιν ἔεδνα
urn:cts:greekLit:tlg0012.tlg002.omar:2.197	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
urn:cts:greekLit:tlg0012.tlg002.omar:2.198	οὐ γὰρ πρὶν παύσεσθαι ὀίομαι υἷας ̓Αχαιῶν
urn:cts:greekLit:tlg0012.tlg002.omar:2.199	μνηστύος ἀργαλέης, ἐπεὶ οὔ τινα δείδιμεν ἔμπης,
urn:cts:greekLit:tlg0012.tlg002.omar:2.200	οὔτ' οὖν Τηλέμαχον μάλα περ πολύμυθον ἐόντα,
urn:cts:greekLit:tlg0012.tlg002.omar:2.201	οὔτε θεοπροπίης ἐμπαζόμεθ', ἣν σύ, γεραιέ,
urn:cts:greekLit:tlg0012.tlg002.omar:2.202	μυθέαι ἀκράαντον, ἀπεχθάνεαι δ' ἔτι μᾶλλον.
urn:cts:greekLit:tlg0012.tlg002.omar:2.203	χρήματα δ' αὖτε κακῶς βεβρώσεται, οὐδέ ποτ' ἶσα
urn:cts:greekLit:tlg0012.tlg002.omar:2.204	ἔσσεται, ὄφρα κεν ἥ γε διατρίβῃσιν ̓Αχαιοὺς
urn:cts:greekLit:tlg0012.tlg002.omar:2.205	ὃν γάμον: ἡμεῖς δ' αὖ ποτιδέγμενοι ἤματα πάντα
urn:cts:greekLit:tlg0012.tlg002.omar:2.206	εἵνεκα τῆς ἀρετῆς ἐριδαίνομεν, οὐδὲ μετ' ἄλλας
urn:cts:greekLit:tlg0012.tlg002.omar:2.207	ἐρχόμεθ', ἃς ἐπιεικὲς ὀπυιέμεν ἐστὶν ἑκάστῳ.”
urn:cts:greekLit:tlg0012.tlg002.omar:2.208	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:2.209	“Εὐρύμαχ' ἠδὲ καὶ ἄλλοι, ὅσοι μνηστῆρες ἀγαυοί,
urn:cts:greekLit:tlg0012.tlg002.omar:2.210	ταῦτα μὲν οὐχ ὑμέας ἔτι λίσσομαι οὐδ' ἀγορεύω:
urn:cts:greekLit:tlg0012.tlg002.omar:2.211	ἤδη γὰρ τὰ ἴσασι θεοὶ καὶ πάντες ̓Αχαιοί.
urn:cts:greekLit:tlg0012.tlg002.omar:2.212	ἀλλ' ἄγε μοι δότε νῆα θοὴν καὶ εἴκος' ἑταίρους,
urn:cts:greekLit:tlg0012.tlg002.omar:2.213	οἵ κέ μοι ἔνθα καὶ ἔνθα διαπρήσσωσι κέλευθον.
urn:cts:greekLit:tlg0012.tlg002.omar:2.214	εἶμι γὰρ ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.omar:2.215	νόστον πευσόμενος πατρὸς δὴν οἰχομένοιο,
urn:cts:greekLit:tlg0012.tlg002.omar:2.216	ἤν τίς μοι εἴπῃσι βροτῶν ἢ ὄσσαν ἀκούσω
urn:cts:greekLit:tlg0012.tlg002.omar:2.217	ἐκ Διός, ἥ τε μάλιστα φέρει κλέος ἀνθρώποισιν:
urn:cts:greekLit:tlg0012.tlg002.omar:2.218	εἰ μέν κεν πατρὸς βίοτον καὶ νόστον ἀκούσω,
urn:cts:greekLit:tlg0012.tlg002.omar:2.219	ἦ τ' ἄν, τρυχόμενός περ, ἔτι τλαίην ἐνιαυτόν:
urn:cts:greekLit:tlg0012.tlg002.omar:2.220	εἰ δέ κε τεθνηῶτος ἀκούσω μηδ' ἔτ' ἐόντος,
urn:cts:greekLit:tlg0012.tlg002.omar:2.221	νοστήσας δὴ ἔπειτα φίλην ἐς πατρίδα γαῖαν
urn:cts:greekLit:tlg0012.tlg002.omar:2.222	σῆμά τέ οἱ χεύω καὶ ἐπὶ κτέρεα κτερεί̈ξω
urn:cts:greekLit:tlg0012.tlg002.omar:2.223	πολλὰ μάλ', ὅσσα ἔοικε, καὶ ἀνέρι μητέρα δώσω.”
urn:cts:greekLit:tlg0012.tlg002.omar:2.224	ἦ τοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη
urn:cts:greekLit:tlg0012.tlg002.omar:2.225	Μέντωρ,  ὅς ῥ' ̓Οδυσῆος ἀμύμονος ἦεν ἑταῖρος,
urn:cts:greekLit:tlg0012.tlg002.omar:2.226	καὶ οἱ ἰὼν ἐν νηυσὶν ἐπέτρεπεν οἶκον ἅπαντα,
urn:cts:greekLit:tlg0012.tlg002.omar:2.227	πείθεσθαί τε γέροντι καὶ ἔμπεδα πάντα φυλάσσειν:
urn:cts:greekLit:tlg0012.tlg002.omar:2.228	ὅ σφιν ἐὺ φρονέων ἀγορήσατο καὶ μετέειπεν:
urn:cts:greekLit:tlg0012.tlg002.omar:2.229	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
urn:cts:greekLit:tlg0012.tlg002.omar:2.230	μή τις ἔτι πρόφρων ἀγανὸς καὶ ἤπιος ἔστω
urn:cts:greekLit:tlg0012.tlg002.omar:2.231	σκηπτοῦχος βασιλεύς, μηδὲ φρεσὶν αἴσιμα εἰδώς,
urn:cts:greekLit:tlg0012.tlg002.omar:2.232	ἀλλ' αἰεὶ χαλεπός τ' εἴη καὶ αἴσυλα ῥέζοι:
urn:cts:greekLit:tlg0012.tlg002.omar:2.233	ὡς οὔ τις μέμνηται ̓Οδυσσῆος θείοιο
urn:cts:greekLit:tlg0012.tlg002.omar:2.234	λαῶν οἷσιν ἄνασσε, πατὴρ δ' ὣς ἤπιος ἦεν.
urn:cts:greekLit:tlg0012.tlg002.omar:2.235	ἀλλ' ἦ τοι μνηστῆρας ἀγήνορας οὔ τι μεγαίρω
urn:cts:greekLit:tlg0012.tlg002.omar:2.236	ἔρδειν ἔργα βίαια κακορραφίῃσι νόοιο:
urn:cts:greekLit:tlg0012.tlg002.omar:2.237	σφὰς γὰρ παρθέμενοι κεφαλὰς κατέδουσι βιαίως
urn:cts:greekLit:tlg0012.tlg002.omar:2.238	οἶκον ̓Οδυσσῆος, τὸν δ' οὐκέτι φασὶ νέεσθαι.
urn:cts:greekLit:tlg0012.tlg002.omar:2.239	νῦν δ' ἄλλῳ δήμῳ νεμεσίζομαι, οἷον ἅπαντες
urn:cts:greekLit:tlg0012.tlg002.omar:2.240	ἧσθ' ἄνεῳ,  ἀτὰρ οὔ τι καθαπτόμενοι ἐπέεσσι
urn:cts:greekLit:tlg0012.tlg002.omar:2.241	παύρους μνηστῆρας καταπαύετε πολλοὶ ἐόντες.”
urn:cts:greekLit:tlg0012.tlg002.omar:2.242	τὸν δ' Εὐηνορίδης Λειώκριτος ἀντίον ηὔδα:
urn:cts:greekLit:tlg0012.tlg002.omar:2.243	“Μέντορ ἀταρτηρέ, φρένας ἠλεέ, ποῖον ἔειπες
urn:cts:greekLit:tlg0012.tlg002.omar:2.244	ἡμέας ὀτρύνων καταπαυέμεν. ἀργαλέον δὲ
urn:cts:greekLit:tlg0012.tlg002.omar:2.245	ἀνδράσι καὶ πλεόνεσσι μαχήσασθαι περὶ δαιτί.
urn:cts:greekLit:tlg0012.tlg002.omar:2.246	εἴ περ γάρ κ' ̓Οδυσεὺς ̓Ιθακήσιος αὐτὸς ἐπελθὼν
urn:cts:greekLit:tlg0012.tlg002.omar:2.247	δαινυμένους κατὰ δῶμα ἑὸν μνηστῆρας ἀγαυοὺς
urn:cts:greekLit:tlg0012.tlg002.omar:2.248	ἐξελάσαι μεγάροιο μενοινήσει' ἐνὶ θυμῷ,
urn:cts:greekLit:tlg0012.tlg002.omar:2.249	οὔ κέν οἱ κεχάροιτο γυνή, μάλα περ χατέουσα,
urn:cts:greekLit:tlg0012.tlg002.omar:2.250	ἐλθόντ',  ἀλλά κεν αὐτοῦ ἀεικέα πότμον ἐπίσποι,
urn:cts:greekLit:tlg0012.tlg002.omar:2.251	εἰ πλεόνεσσι μάχοιτο: σὺ δ' οὐ κατὰ μοῖραν ἔειπες.
urn:cts:greekLit:tlg0012.tlg002.omar:2.252	ἀλλ' ἄγε, λαοὶ μὲν σκίδνασθ' ἐπὶ ἔργα ἕκαστος,
urn:cts:greekLit:tlg0012.tlg002.omar:2.253	τούτῳ δ' ὀτρυνέει Μέντωρ ὁδὸν ἠδ' ̔Αλιθέρσης,
urn:cts:greekLit:tlg0012.tlg002.omar:2.254	οἵ τέ οἱ ἐξ ἀρχῆς πατρώιοί εἰσιν ἑταῖροι.
urn:cts:greekLit:tlg0012.tlg002.omar:2.255	ἀλλ' ὀίω,  καὶ δηθὰ καθήμενος ἀγγελιάων
urn:cts:greekLit:tlg0012.tlg002.omar:2.256	πεύσεται εἰν ̓Ιθάκῃ, τελέει δ' ὁδὸν οὔ ποτε ταύτην.”
urn:cts:greekLit:tlg0012.tlg002.omar:2.257	ὣς ἄρ' ἐφώνησεν, λῦσεν δ' ἀγορὴν αἰψηρήν.
urn:cts:greekLit:tlg0012.tlg002.omar:2.258	οἱ μὲν ἄρ' ἐσκίδναντο ἑὰ πρὸς δώμαθ' ἕκαστος,
urn:cts:greekLit:tlg0012.tlg002.omar:2.259	μνηστῆρες δ' ἐς δώματ' ἴσαν θείου ̓Οδυσῆος.
urn:cts:greekLit:tlg0012.tlg002.omar:2.260	Τηλέμαχος δ' ἀπάνευθε κιὼν ἐπὶ θῖνα θαλάσσης,
urn:cts:greekLit:tlg0012.tlg002.omar:2.261	χεῖρας νιψάμενος πολιῆς ἁλὸς εὔχετ' ̓Αθήνῃ:
urn:cts:greekLit:tlg0012.tlg002.omar:2.262	“κλῦθί μευ, ὃ χθιζὸς θεὸς ἤλυθες ἡμέτερον δῶ
urn:cts:greekLit:tlg0012.tlg002.omar:2.263	καὶ μ' ἐν νηὶ κέλευσας ἐπ' ἠεροειδέα πόντον
urn:cts:greekLit:tlg0012.tlg002.omar:2.264	νόστον πευσόμενον πατρὸς δὴν οἰχομένοιο
urn:cts:greekLit:tlg0012.tlg002.omar:2.265	ἔρχεσθαι: τὰ δὲ πάντα διατρίβουσιν ̓Αχαιοί,
urn:cts:greekLit:tlg0012.tlg002.omar:2.266	μνηστῆρες δὲ μάλιστα κακῶς ὑπερηνορέοντες.”
urn:cts:greekLit:tlg0012.tlg002.omar:2.267	ὣς ἔφατ' εὐχόμενος, σχεδόθεν δέ οἱ ἦλθεν ̓Αθήνη,
urn:cts:greekLit:tlg0012.tlg002.omar:2.268	Μέντορι εἰδομένη ἠμὲν δέμας ἠδὲ καὶ αὐδήν,
urn:cts:greekLit:tlg0012.tlg002.omar:2.269	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:2.270	“Τηλέμαχ', οὐδ' ὄπιθεν κακὸς ἔσσεαι οὐδ' ἀνοήμων,
urn:cts:greekLit:tlg0012.tlg002.omar:2.271	εἰ δή τοι σοῦ πατρὸς ἐνέστακται μένος ἠύ,
urn:cts:greekLit:tlg0012.tlg002.omar:2.272	οἷος κεῖνος ἔην τελέσαι ἔργον τε ἔπος τε:
urn:cts:greekLit:tlg0012.tlg002.omar:2.273	οὔ τοι ἔπειθ' ἁλίη ὁδὸς ἔσσεται οὐδ' ἀτέλεστος.
urn:cts:greekLit:tlg0012.tlg002.omar:2.274	εἰ δ' οὐ κείνου γ' ἐσσὶ γόνος καὶ Πηνελοπείης,
urn:cts:greekLit:tlg0012.tlg002.omar:2.275	οὐ σέ γ' ἔπειτα ἔολπα τελευτήσειν,  ἃ μενοινᾷς.
urn:cts:greekLit:tlg0012.tlg002.omar:2.276	παῦροι γάρ τοι παῖδες ὁμοῖοι πατρὶ πέλονται,
urn:cts:greekLit:tlg0012.tlg002.omar:2.277	οἱ πλέονες κακίους, παῦροι δέ τε πατρὸς ἀρείους.
urn:cts:greekLit:tlg0012.tlg002.omar:2.278	ἀλλ' ἐπεὶ οὐδ' ὄπιθεν κακὸς ἔσσεαι οὐδ' ἀνοήμων,
urn:cts:greekLit:tlg0012.tlg002.omar:2.279	οὐδέ σε πάγχυ γε μῆτις ̓Οδυσσῆος προλέλοιπεν,
urn:cts:greekLit:tlg0012.tlg002.omar:2.280	ἐλπωρή τοι ἔπειτα τελευτῆσαι τάδε ἔργα.
urn:cts:greekLit:tlg0012.tlg002.omar:2.281	τῶ νῦν μνηστήρων μὲν ἔα βουλήν τε νόον τε
urn:cts:greekLit:tlg0012.tlg002.omar:2.282	ἀφραδέων, ἐπεὶ οὔ τι νοήμονες οὐδὲ δίκαιοι:
urn:cts:greekLit:tlg0012.tlg002.omar:2.283	οὐδέ τι ἴσασιν θάνατον καὶ κῆρα μέλαιναν,
urn:cts:greekLit:tlg0012.tlg002.omar:2.284	ὃς δή σφι σχεδόν ἐστιν, ἐπ' ἤματι πάντας ὀλέσθαι.
urn:cts:greekLit:tlg0012.tlg002.omar:2.285	σοὶ δ' ὁδὸς οὐκέτι δηρὸν ἀπέσσεται ἣν σὺ μενοινᾷς:
urn:cts:greekLit:tlg0012.tlg002.omar:2.286	τοῖος γάρ τοι ἑταῖρος ἐγὼ πατρώιός εἰμι,
urn:cts:greekLit:tlg0012.tlg002.omar:2.287	ὅς τοι νῆα θοὴν στελέω καὶ ἅμ' ἕψομαι αὐτός.
urn:cts:greekLit:tlg0012.tlg002.omar:2.288	ἀλλὰ σὺ μὲν πρὸς δώματ' ἰὼν μνηστῆρσιν ὁμίλει,
urn:cts:greekLit:tlg0012.tlg002.omar:2.289	ὅπλισσόν τ' ἤια καὶ ἄγγεσιν ἄρσον ἅπαντα,
urn:cts:greekLit:tlg0012.tlg002.omar:2.290	οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,
urn:cts:greekLit:tlg0012.tlg002.omar:2.291	δέρμασιν ἐν πυκινοῖσιν: ἐγὼ δ' ἀνὰ δῆμον ἑταίρους
urn:cts:greekLit:tlg0012.tlg002.omar:2.292	αἶψ' ἐθελοντῆρας συλλέξομαι. εἰσὶ δὲ νῆες
urn:cts:greekLit:tlg0012.tlg002.omar:2.293	πολλαὶ ἐν ἀμφιάλῳ ̓Ιθάκῃ, νέαι ἠδὲ παλαιαί:
urn:cts:greekLit:tlg0012.tlg002.omar:2.294	τάων μέν τοι ἐγὼν ἐπιόψομαι ἥ τις ἀρίστη,
urn:cts:greekLit:tlg0012.tlg002.omar:2.295	ὦκα δ' ἐφοπλίσσαντες ἐνήσομεν εὐρέι πόντῳ.”
urn:cts:greekLit:tlg0012.tlg002.omar:2.296	ὣς φάτ' ̓Αθηναίη κούρη Διός: οὐδ' ἄρ' ἔτι δὴν
urn:cts:greekLit:tlg0012.tlg002.omar:2.297	Τηλέμαχος παρέμιμνεν, ἐπεὶ θεοῦ ἔκλυεν αὐδήν.
urn:cts:greekLit:tlg0012.tlg002.omar:2.298	βῆ δ' ἰέναι πρὸς δῶμα, φίλον τετιημένος ἦτορ,
urn:cts:greekLit:tlg0012.tlg002.omar:2.299	εὗρε δ' ἄρα μνηστῆρας ἀγήνορας ἐν μεγάροισιν,
urn:cts:greekLit:tlg0012.tlg002.omar:2.300	αἶγας ἀνιεμένους σιάλους θ' εὕοντας ἐν αὐλῇ.
urn:cts:greekLit:tlg0012.tlg002.omar:2.301	̓Αντίνοος δ' ἰθὺς γελάσας κίε Τηλεμάχοιο,
urn:cts:greekLit:tlg0012.tlg002.omar:2.302	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:2.303	“Τηλέμαχ' ὑψαγόρη, μένος ἄσχετε, μή τί τοι ἄλλο
urn:cts:greekLit:tlg0012.tlg002.omar:2.304	ἐν στήθεσσι κακὸν μελέτω ἔργον τε ἔπος τε,
urn:cts:greekLit:tlg0012.tlg002.omar:2.305	ἀλλά μοι ἐσθιέμεν καὶ πινέμεν,  ὡς τὸ πάρος περ.
urn:cts:greekLit:tlg0012.tlg002.omar:2.306	ταῦτα δέ τοι μάλα πάντα τελευτήσουσιν ̓Αχαιοί,
urn:cts:greekLit:tlg0012.tlg002.omar:2.307	νῆα καὶ ἐξαίτους ἐρέτας, ἵνα θᾶσσον ἵκηαι
urn:cts:greekLit:tlg0012.tlg002.omar:2.308	ἐς Πύλον ἠγαθέην μετ' ἀγαυοῦ πατρὸς ἀκουήν.”
urn:cts:greekLit:tlg0012.tlg002.omar:2.309	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:2.310	“̓Αντίνο',  οὔ πως ἔστιν ὑπερφιάλοισι μεθ' ὑμῖν
urn:cts:greekLit:tlg0012.tlg002.omar:2.311	δαίνυσθαί τ' ἀκέοντα καὶ εὐφραίνεσθαι ἕκηλον.
urn:cts:greekLit:tlg0012.tlg002.omar:2.312	ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ
urn:cts:greekLit:tlg0012.tlg002.omar:2.313	κτήματ' ἐμά, μνηστῆρες, ἐγὼ δ' ἔτι νήπιος ἦα;
urn:cts:greekLit:tlg0012.tlg002.omar:2.314	νῦν δ' ὅτε δὴ μέγας εἰμὶ καὶ ἄλλων μῦθον ἀκούων
urn:cts:greekLit:tlg0012.tlg002.omar:2.315	πυνθάνομαι,  καὶ δή μοι ἀέξεται ἔνδοθι θυμός,
urn:cts:greekLit:tlg0012.tlg002.omar:2.316	πειρήσω, ὥς κ' ὔμμι κακὰς ἐπὶ κῆρας ἰήλω,
urn:cts:greekLit:tlg0012.tlg002.omar:2.317	ἠὲ Πύλονδ' ἐλθών, ἢ αὐτοῦ τῷδ' ἐνὶ δήμῳ.
urn:cts:greekLit:tlg0012.tlg002.omar:2.318	εἶμι μέν, οὐδ' ἁλίη ὁδὸς ἔσσεται ἣν ἀγορεύω,
urn:cts:greekLit:tlg0012.tlg002.omar:2.319	ἔμπορος: οὐ γὰρ νηὸς ἐπήβολος οὐδ' ἐρετάων
urn:cts:greekLit:tlg0012.tlg002.omar:2.320	γίγνομαι: ὥς νύ που ὔμμιν ἐείσατο κέρδιον εἶναι.”
urn:cts:greekLit:tlg0012.tlg002.omar:2.321	ἦ ῥα, καὶ ἐκ χειρὸς χεῖρα σπάσατ' ̓Αντινόοιο
urn:cts:greekLit:tlg0012.tlg002.omar:2.322	ῥεῖα: μνηστῆρες δὲ δόμον κάτα δαῖτα πένοντο.
urn:cts:greekLit:tlg0012.tlg002.omar:2.323	οἱ δ' ἐπελώβευον καὶ ἐκερτόμεον ἐπέεσσιν.
urn:cts:greekLit:tlg0012.tlg002.omar:2.324	ὧδε δέ τις εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:2.325	“ἦ μάλα Τηλέμαχος φόνον ἡμῖν μερμηρίζει.
urn:cts:greekLit:tlg0012.tlg002.omar:2.326	ἤ τινας ἐκ Πύλου ἄξει ἀμύντορας ἠμαθόεντος
urn:cts:greekLit:tlg0012.tlg002.omar:2.327	ἢ ὅ γε καὶ Σπάρτηθεν, ἐπεί νύ περ ἵεται αἰνῶς:
urn:cts:greekLit:tlg0012.tlg002.omar:2.328	ἠὲ καὶ εἰς ̓Εφύρην ἐθέλει, πίειραν ἄρουραν,
urn:cts:greekLit:tlg0012.tlg002.omar:2.329	ἐλθεῖν, ὄφρ' ἔνθεν θυμοφθόρα φάρμακ' ἐνείκῃ,
urn:cts:greekLit:tlg0012.tlg002.omar:2.330	ἐν δὲ βάλῃ κρητῆρι καὶ ἡμέας πάντας ὀλέσσῃ.”
urn:cts:greekLit:tlg0012.tlg002.omar:2.331	ἄλλος δ' αὖτ' εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:2.332	“τίς δ' οἶδ', εἴ κε καὶ αὐτὸς ἰὼν κοίλης ἐπὶ νηὸς
urn:cts:greekLit:tlg0012.tlg002.omar:2.333	τῆλε φίλων ἀπόληται ἀλώμενος ὥς περ ̓Οδυσσεύς;
urn:cts:greekLit:tlg0012.tlg002.omar:2.334	οὕτω κεν καὶ μᾶλλον ὀφέλλειεν πόνον ἄμμιν:
urn:cts:greekLit:tlg0012.tlg002.omar:2.335	κτήματα γάρ κεν πάντα δασαίμεθα,  οἰκία δ' αὖτε
urn:cts:greekLit:tlg0012.tlg002.omar:2.336	τούτου μητέρι δοῖμεν ἔχειν ἠδ' ὅς τις ὀπυίοι.”
urn:cts:greekLit:tlg0012.tlg002.omar:2.337	ὣς φάν, ὁ δ' ὑψόροφον θάλαμον κατεβήσετο πατρὸς
urn:cts:greekLit:tlg0012.tlg002.omar:2.338	εὐρύν, ὅθι νητὸς χρυσὸς καὶ χαλκὸς ἔκειτο
urn:cts:greekLit:tlg0012.tlg002.omar:2.339	ἐσθής τ' ἐν χηλοῖσιν ἅλις τ' ἐυῶδες ἔλαιον:
urn:cts:greekLit:tlg0012.tlg002.omar:2.340	ἐν δὲ πίθοι οἴνοιο παλαιοῦ ἡδυπότοιο
urn:cts:greekLit:tlg0012.tlg002.omar:2.341	ἕστασαν, ἄκρητον θεῖον ποτὸν ἐντὸς ἔχοντες,
urn:cts:greekLit:tlg0012.tlg002.omar:2.342	ἑξείης ποτὶ τοῖχον ἀρηρότες, εἴ ποτ' ̓Οδυσσεὺς
urn:cts:greekLit:tlg0012.tlg002.omar:2.343	οἴκαδε νοστήσειε καὶ ἄλγεα πολλὰ μογήσας.
urn:cts:greekLit:tlg0012.tlg002.omar:2.344	κληισταὶ δ' ἔπεσαν σανίδες πυκινῶς ἀραρυῖαι,
urn:cts:greekLit:tlg0012.tlg002.omar:2.345	δικλίδες: ἐν δὲ γυνὴ ταμίη νύκτας τε καὶ ἦμαρ
urn:cts:greekLit:tlg0012.tlg002.omar:2.346	ἔσχ', ἣ πάντ' ἐφύλασσε νόου πολυϊδρείῃσιν,
urn:cts:greekLit:tlg0012.tlg002.omar:2.347	Εὐρύκλει', ̓͂Ωπος θυγάτηρ Πεισηνορίδαο.
urn:cts:greekLit:tlg0012.tlg002.omar:2.348	τὴν τότε Τηλέμαχος προσέφη θαλαμόνδε καλέσσας:
urn:cts:greekLit:tlg0012.tlg002.omar:2.349	“μαῖ', ἄγε δή μοι οἶνον ἐν ἀμφιφορεῦσιν ἄφυσσον
urn:cts:greekLit:tlg0012.tlg002.omar:2.350	ἡδύν,  ὅτις μετὰ τὸν λαρώτατος ὃν σὺ φυλάσσεις
urn:cts:greekLit:tlg0012.tlg002.omar:2.351	κεῖνον ὀιομένη τὸν κάμμορον, εἴ ποθεν ἔλθοι
urn:cts:greekLit:tlg0012.tlg002.omar:2.352	διογενὴς ̓Οδυσεὺς θάνατον καὶ κῆρας ἀλύξας.
urn:cts:greekLit:tlg0012.tlg002.omar:2.353	δώδεκα δ' ἔμπλησον καὶ πώμασιν ἄρσον ἅπαντας.
urn:cts:greekLit:tlg0012.tlg002.omar:2.354	ἐν δέ μοι ἄλφιτα χεῦον ἐϋρραφέεσσι δοροῖσιν:
urn:cts:greekLit:tlg0012.tlg002.omar:2.355	εἴκοσι δ' ἔστω μέτρα μυληφάτου ἀλφίτου ἀκτῆς.
urn:cts:greekLit:tlg0012.tlg002.omar:2.356	αὐτὴ δ' οἴη ἴσθι: τὰ δ' ἁθρόα πάντα τετύχθω:
urn:cts:greekLit:tlg0012.tlg002.omar:2.357	ἑσπέριος γὰρ ἐγὼν αἱρήσομαι, ὁππότε κεν δὴ
urn:cts:greekLit:tlg0012.tlg002.omar:2.358	μήτηρ εἰς ὑπερῷ' ἀναβῇ κοίτου τε μέδηται.
urn:cts:greekLit:tlg0012.tlg002.omar:2.359	εἶμι γὰρ ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.omar:2.360	νόστον πευσόμενος πατρὸς φίλου,  ἤν που ἀκούσω.”
urn:cts:greekLit:tlg0012.tlg002.omar:2.361	ὣς φάτο, κώκυσεν δὲ φίλη τροφὸς Εὐρύκλεια,
urn:cts:greekLit:tlg0012.tlg002.omar:2.362	καί ῥ' ὀλοφυρομένη ἔπεα πτερόεντα προσηύδα:
urn:cts:greekLit:tlg0012.tlg002.omar:2.363	“τίπτε δέ τοι, φίλε τέκνον, ἐνὶ φρεσὶ τοῦτο νόημα
urn:cts:greekLit:tlg0012.tlg002.omar:2.364	ἔπλετο; πῇ δ' ἐθέλεις ἰέναι πολλὴν ἐπὶ γαῖαν
urn:cts:greekLit:tlg0012.tlg002.omar:2.365	μοῦνος ἐὼν ἀγαπητός;  ὁ δ' ὤλετο τηλόθι πάτρης
urn:cts:greekLit:tlg0012.tlg002.omar:2.366	διογενὴς ̓Οδυσεὺς ἀλλογνώτῳ ἐνὶ δήμῳ.
urn:cts:greekLit:tlg0012.tlg002.omar:2.367	οἱ δέ τοι αὐτίκ' ἰόντι κακὰ φράσσονται ὀπίσσω,
urn:cts:greekLit:tlg0012.tlg002.omar:2.368	ὥς κε δόλῳ φθίῃς, τάδε δ' αὐτοὶ πάντα δάσονται.
urn:cts:greekLit:tlg0012.tlg002.omar:2.369	ἀλλὰ μέν' αὖθ' ἐπὶ σοῖσι καθήμενος: οὐδέ τί σε χρὴ
urn:cts:greekLit:tlg0012.tlg002.omar:2.370	πόντον ἐπ' ἀτρύγετον κακὰ πάσχειν οὐδ' ἀλάλησθαι.”
urn:cts:greekLit:tlg0012.tlg002.omar:2.371	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:2.372	“θάρσει, μαῖ', ἐπεὶ οὔ τοι ἄνευ θεοῦ ἥδε γε βουλή.
urn:cts:greekLit:tlg0012.tlg002.omar:2.373	ἀλλ' ὄμοσον μὴ μητρὶ φίλῃ τάδε μυθήσασθαι,
urn:cts:greekLit:tlg0012.tlg002.omar:2.374	πρίν γ' ὅτ' ἂν ἑνδεκάτη τε δυωδεκάτη τε γένηται,
urn:cts:greekLit:tlg0012.tlg002.omar:2.375	ἢ αὐτὴν ποθέσαι καὶ ἀφορμηθέντος ἀκοῦσαι,
urn:cts:greekLit:tlg0012.tlg002.omar:2.376	ὡς ἂν μὴ κλαίουσα κατὰ χρόα καλὸν ἰάπτῃ.”
urn:cts:greekLit:tlg0012.tlg002.omar:2.377	ὣς ἄρ' ἔφη, γρῆυς δὲ θεῶν μέγαν ὅρκον ἀπώμνυ.
urn:cts:greekLit:tlg0012.tlg002.omar:2.378	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
urn:cts:greekLit:tlg0012.tlg002.omar:2.379	αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν,
urn:cts:greekLit:tlg0012.tlg002.omar:2.380	ἐν δέ οἱ ἄλφιτα χεῦεν ἐϋρραφέεσσι δοροῖσι.
urn:cts:greekLit:tlg0012.tlg002.omar:2.381	Τηλέμαχος δ' ἐς δώματ' ἰὼν μνηστῆρσιν ὁμίλει.
urn:cts:greekLit:tlg0012.tlg002.omar:2.382	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.
urn:cts:greekLit:tlg0012.tlg002.omar:2.383	Τηλεμάχῳ ἐικυῖα κατὰ πτόλιν ᾤχετο πάντῃ,
urn:cts:greekLit:tlg0012.tlg002.omar:2.384	καί ῥα ἑκάστῳ φωτὶ παρισταμένη φάτο μῦθον,
urn:cts:greekLit:tlg0012.tlg002.omar:2.385	ἑσπερίους δ' ἐπὶ νῆα θοὴν ἀγέρεσθαι ἀνώγει.
urn:cts:greekLit:tlg0012.tlg002.omar:2.386	ἡ δ' αὖτε Φρονίοιο Νοήμονα φαίδιμον υἱὸν
urn:cts:greekLit:tlg0012.tlg002.omar:2.387	ᾔτεε νῆα θοήν: ὁ δέ οἱ πρόφρων ὑπέδεκτο.
urn:cts:greekLit:tlg0012.tlg002.omar:2.388	δύσετό τ' ἠέλιος σκιόωντό τε πᾶσαι ἀγυιαί,
urn:cts:greekLit:tlg0012.tlg002.omar:2.389	καὶ τότε νῆα θοὴν ἅλαδ' εἴρυσε, πάντα δ' ἐν αὐτῇ
urn:cts:greekLit:tlg0012.tlg002.omar:2.390	ὅπλ' ἐτίθει,  τά τε νῆες ἐύσσελμοι φορέουσι.
urn:cts:greekLit:tlg0012.tlg002.omar:2.391	στῆσε δ' ἐπ' ἐσχατιῇ λιμένος, περὶ δ' ἐσθλοὶ ἑταῖροι
urn:cts:greekLit:tlg0012.tlg002.omar:2.392	ἁθρόοι ἠγερέθοντο: θεὰ δ' ὤτρυνεν ἕκαστον.
urn:cts:greekLit:tlg0012.tlg002.omar:2.393	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη.
urn:cts:greekLit:tlg0012.tlg002.omar:2.394	βῆ ῤ' ἰέναι πρὸς δώματ' ̓Οδυσσῆος θείοιο:
urn:cts:greekLit:tlg0012.tlg002.omar:2.395	ἔνθα μνηστήρεσσιν ἐπὶ γλυκὺν ὕπνον ἔχευε,
urn:cts:greekLit:tlg0012.tlg002.omar:2.396	πλάζε δὲ πίνοντας, χειρῶν δ' ἔκβαλλε κύπελλα.
urn:cts:greekLit:tlg0012.tlg002.omar:2.397	οἱ δ' εὕδειν ὤρνυντο κατὰ πτόλιν, οὐδ' ἄρ' ἔτι δὴν
urn:cts:greekLit:tlg0012.tlg002.omar:2.398	ἥατ', ἐπεί σφισιν ὕπνος ἐπὶ βλεφάροισιν ἔπιπτεν.
urn:cts:greekLit:tlg0012.tlg002.omar:2.399	αὐτὰρ Τηλέμαχον προσέφη γλαυκῶπις ̓Αθήνη
urn:cts:greekLit:tlg0012.tlg002.omar:2.400	ἐκπροκαλεσσαμένη μεγάρων ἐὺ ναιεταόντων,
urn:cts:greekLit:tlg0012.tlg002.omar:2.401	Μέντορι εἰδομένη ἠμὲν δέμας ἠδὲ καὶ αὐδήν:
urn:cts:greekLit:tlg0012.tlg002.omar:2.402	“Τηλέμαχ', ἤδη μέν τοι ἐυκνήμιδες ἑταῖροι
urn:cts:greekLit:tlg0012.tlg002.omar:2.403	ἥατ' ἐπήρετμοι τὴν σὴν ποτιδέγμενοι ὁρμήν:
urn:cts:greekLit:tlg0012.tlg002.omar:2.404	ἀλλ' ἴομεν, μὴ δηθὰ διατρίβωμεν ὁδοῖο.”
urn:cts:greekLit:tlg0012.tlg002.omar:2.405	ὣς ἄρα φωνήσας' ἡγήσατο Παλλὰς ̓Αθήνη
urn:cts:greekLit:tlg0012.tlg002.omar:2.406	καρπαλίμως: ὁ δ' ἔπειτα μετ' ἴχνια βαῖνε θεοῖο.
urn:cts:greekLit:tlg0012.tlg002.omar:2.407	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.omar:2.408	εὗρον ἔπειτ' ἐπὶ θινὶ κάρη κομόωντας ἑταίρους.
urn:cts:greekLit:tlg0012.tlg002.omar:2.409	τοῖσι δὲ καὶ μετέειφ' ἱερὴ ἲς Τηλεμάχοιο:
urn:cts:greekLit:tlg0012.tlg002.omar:2.410	“δεῦτε,  φίλοι, ἤια φερώμεθα: πάντα γὰρ ἤδη
urn:cts:greekLit:tlg0012.tlg002.omar:2.411	ἁθρό' ἐνὶ μεγάρῳ. μήτηρ δ' ἐμὴ οὔ τι πέπυσται,
urn:cts:greekLit:tlg0012.tlg002.omar:2.412	οὐδ' ἄλλαι δμωαί, μία δ' οἴη μῦθον ἄκουσεν.”
urn:cts:greekLit:tlg0012.tlg002.omar:2.413	ὣς ἄρα φωνήσας ἡγήσατο, τοὶ δ' ἅμ' ἕποντο.
urn:cts:greekLit:tlg0012.tlg002.omar:2.414	οἱ δ' ἄρα πάντα φέροντες ἐυσσέλμῳ ἐπὶ νηὶ
urn:cts:greekLit:tlg0012.tlg002.omar:2.415	κάτθεσαν,  ὡς ἐκέλευσεν ̓Οδυσσῆος φίλος υἱός.
urn:cts:greekLit:tlg0012.tlg002.omar:2.416	ἂν δ' ἄρα Τηλέμαχος νηὸς βαῖν', ἦρχε δ' ̓Αθήνη,
urn:cts:greekLit:tlg0012.tlg002.omar:2.417	νηὶ δ' ἐνὶ πρυμνῇ κατ' ἄρ' ἕζετο: ἄγχι δ' ἄρ' αὐτῆς
urn:cts:greekLit:tlg0012.tlg002.omar:2.418	ἕζετο Τηλέμαχος. τοὶ δὲ πρυμνήσι' ἔλυσαν,
urn:cts:greekLit:tlg0012.tlg002.omar:2.419	ἂν δὲ καὶ αὐτοὶ βάντες ἐπὶ κληῖσι καθῖζον.
urn:cts:greekLit:tlg0012.tlg002.omar:2.420	τοῖσιν δ' ἴκμενον οὖρον ἵει γλαυκῶπις ̓Αθήνη,
urn:cts:greekLit:tlg0012.tlg002.omar:2.421	ἀκραῆ Ζέφυρον, κελάδοντ' ἐπὶ οἴνοπα πόντον.
urn:cts:greekLit:tlg0012.tlg002.omar:2.422	Τηλέμαχος δ' ἑτάροισιν ἐποτρύνας ἐκέλευσεν
urn:cts:greekLit:tlg0012.tlg002.omar:2.423	ὅπλων ἅπτεσθαι: τοὶ δ' ὀτρύνοντος ἄκουσαν.
urn:cts:greekLit:tlg0012.tlg002.omar:2.424	ἱστὸν δ' εἰλάτινον κοίλης ἔντοσθε μεσόδμης
urn:cts:greekLit:tlg0012.tlg002.omar:2.425	στῆσαν ἀείραντες,  κατὰ δὲ προτόνοισιν ἔδησαν,
urn:cts:greekLit:tlg0012.tlg002.omar:2.426	ἕλκον δ' ἱστία λευκὰ ἐυστρέπτοισι βοεῦσιν.
urn:cts:greekLit:tlg0012.tlg002.omar:2.427	ἔπρησεν δ' ἄνεμος μέσον ἱστίον, ἀμφὶ δὲ κῦμα
urn:cts:greekLit:tlg0012.tlg002.omar:2.428	στείρῃ πορφύρεον μεγάλ' ἴαχε νηὸς ἰούσης:
urn:cts:greekLit:tlg0012.tlg002.omar:2.429	ἡ δ' ἔθεεν κατὰ κῦμα διαπρήσσουσα κέλευθον.
urn:cts:greekLit:tlg0012.tlg002.omar:2.430	δησάμενοι δ' ἄρα ὅπλα θοὴν ἀνὰ νῆα μέλαιναν
urn:cts:greekLit:tlg0012.tlg002.omar:2.431	στήσαντο κρητῆρας ἐπιστεφέας οἴνοιο,
urn:cts:greekLit:tlg0012.tlg002.omar:2.432	λεῖβον δ' ἀθανάτοισι θεοῖς αἰειγενέτῃσιν,
urn:cts:greekLit:tlg0012.tlg002.omar:2.433	ἐκ πάντων δὲ μάλιστα Διὸς γλαυκώπιδι κούρῃ.
urn:cts:greekLit:tlg0012.tlg002.omar:2.434	παννυχίη μέν ῥ' ἥ γε καὶ ἠῶ πεῖρε κέλευθον.
urn:cts:greekLit:tlg0012.tlg002.omar:3.1	̓Ηέλιος δ' ἀνόρουσε, λιπὼν περικαλλέα λίμνην,
urn:cts:greekLit:tlg0012.tlg002.omar:3.2	οὐρανὸν ἐς πολύχαλκον, ἵν' ἀθανάτοισι φαείνοι
urn:cts:greekLit:tlg0012.tlg002.omar:3.3	καὶ θνητοῖσι βροτοῖσιν ἐπὶ ζείδωρον ἄρουραν:
urn:cts:greekLit:tlg0012.tlg002.omar:3.4	οἱ δὲ Πύλον, Νηλῆος ἐυκτίμενον πτολίεθρον,
urn:cts:greekLit:tlg0012.tlg002.omar:3.5	ἷξον: τοὶ δ' ἐπὶ θινὶ θαλάσσης ἱερὰ ῥέζον,
urn:cts:greekLit:tlg0012.tlg002.omar:3.6	ταύρους παμμέλανας, ἐνοσίχθονι κυανοχαίτῃ.
urn:cts:greekLit:tlg0012.tlg002.omar:3.7	ἐννέα δ' ἕδραι ἔσαν, πεντακόσιοι δ' ἐν ἑκάστῃ
urn:cts:greekLit:tlg0012.tlg002.omar:3.8	ἥατο καὶ προύχοντο ἑκάστοθι ἐννέα ταύρους.
urn:cts:greekLit:tlg0012.tlg002.omar:3.9	εὖθ' οἱ σπλάγχνα πάσαντο, θεῷ δ' ἐπὶ μηρί' ἔκαιον,
urn:cts:greekLit:tlg0012.tlg002.omar:3.10	οἱ δ' ἰθὺς κατάγοντο ἰδ' ἱστία νηὸς ἐίσης
urn:cts:greekLit:tlg0012.tlg002.omar:3.11	στεῖλαν ἀείραντες, τὴν δ' ὥρμισαν, ἐκ δ' ἔβαν αὐτοί:
urn:cts:greekLit:tlg0012.tlg002.omar:3.12	ἐκ δ' ἄρα Τηλέμαχος νηὸς βαῖν', ἦρχε δ' ̓Αθήνη.
urn:cts:greekLit:tlg0012.tlg002.omar:3.13	τὸν προτέρη προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:3.14	“Τηλέμαχ', οὐ μέν σε χρὴ ἔτ' αἰδοῦς, οὐδ' ἠβαιόν:
urn:cts:greekLit:tlg0012.tlg002.omar:3.15	τοὔνεκα γὰρ καὶ πόντον ἐπέπλως,  ὄφρα πύθηαι
urn:cts:greekLit:tlg0012.tlg002.omar:3.16	πατρός, ὅπου κύθε γαῖα καὶ ὅν τινα πότμον ἐπέσπεν.
urn:cts:greekLit:tlg0012.tlg002.omar:3.17	ἀλλ' ἄγε νῦν ἰθὺς κίε Νέστορος ἱπποδάμοιο:
urn:cts:greekLit:tlg0012.tlg002.omar:3.18	εἴδομεν ἥν τινα μῆτιν ἐνὶ στήθεσσι κέκευθε.
urn:cts:greekLit:tlg0012.tlg002.omar:3.19	λίσσεσθαι δέ μιν αὐτός, ὅπως νημερτέα εἴπῃ:
urn:cts:greekLit:tlg0012.tlg002.omar:3.20	ψεῦδος δ' οὐκ ἐρέει: μάλα γὰρ πεπνυμένος ἐστί.”
urn:cts:greekLit:tlg0012.tlg002.omar:3.21	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:3.22	“Μέντορ, πῶς τ' ἄρ' ἴω; πῶς τ' ἂρ προσπτύξομαι αὐτόν;
urn:cts:greekLit:tlg0012.tlg002.omar:3.23	οὐδέ τί πω μύθοισι πεπείρημαι πυκινοῖσιν:
urn:cts:greekLit:tlg0012.tlg002.omar:3.24	αἰδὼς δ' αὖ νέον ἄνδρα γεραίτερον ἐξερέεσθαι.”
urn:cts:greekLit:tlg0012.tlg002.omar:3.25	τὸν δ' αὖτε προσέειπε θεά,  γλαυκῶπις ̓Αθήνη:
urn:cts:greekLit:tlg0012.tlg002.omar:3.26	“Τηλέμαχ', ἄλλα μὲν αὐτὸς ἐνὶ φρεσὶ σῇσι νοήσεις,
urn:cts:greekLit:tlg0012.tlg002.omar:3.27	ἄλλα δὲ καὶ δαίμων ὑποθήσεται: οὐ γὰρ ὀίω
urn:cts:greekLit:tlg0012.tlg002.omar:3.28	οὔ σε θεῶν ἀέκητι γενέσθαι τε τραφέμεν τε.”
urn:cts:greekLit:tlg0012.tlg002.omar:3.29	ὣς ἄρα φωνήσας' ἡγήσατο Παλλὰς ̓Αθήνη
urn:cts:greekLit:tlg0012.tlg002.omar:3.30	καρπαλίμως: ὁ δ' ἔπειτα μετ' ἴχνια βαῖνε θεοῖο.
urn:cts:greekLit:tlg0012.tlg002.omar:3.31	ἷξον δ' ἐς Πυλίων ἀνδρῶν ἄγυρίν τε καὶ ἕδρας,
urn:cts:greekLit:tlg0012.tlg002.omar:3.32	ἔνθ' ἄρα Νέστωρ ἧστο σὺν υἱάσιν, ἀμφὶ δ' ἑταῖροι
urn:cts:greekLit:tlg0012.tlg002.omar:3.33	δαῖτ' ἐντυνόμενοι κρέα τ' ὤπτων ἄλλα τ' ἔπειρον.
urn:cts:greekLit:tlg0012.tlg002.omar:3.34	οἱ δ' ὡς οὖν ξείνους ἴδον, ἁθρόοι ἦλθον ἅπαντες,
urn:cts:greekLit:tlg0012.tlg002.omar:3.35	χερσίν τ' ἠσπάζοντο καὶ ἑδριάασθαι ἄνωγον.
urn:cts:greekLit:tlg0012.tlg002.omar:3.36	πρῶτος Νεστορίδης Πεισίστρατος ἐγγύθεν ἐλθὼν
urn:cts:greekLit:tlg0012.tlg002.omar:3.37	ἀμφοτέρων ἕλε χεῖρα καὶ ἵδρυσεν παρὰ δαιτὶ
urn:cts:greekLit:tlg0012.tlg002.omar:3.38	κώεσιν ἐν μαλακοῖσιν ἐπὶ ψαμάθοις ἁλίῃσιν
urn:cts:greekLit:tlg0012.tlg002.omar:3.39	πάρ τε κασιγνήτῳ Θρασυμήδεϊ καὶ πατέρι ᾧ:
urn:cts:greekLit:tlg0012.tlg002.omar:3.40	δῶκε δ' ἄρα σπλάγχνων μοίρας,  ἐν δ' οἶνον ἔχευεν
urn:cts:greekLit:tlg0012.tlg002.omar:3.41	χρυσείῳ δέπαϊ: δειδισκόμενος δὲ προσηύδα
urn:cts:greekLit:tlg0012.tlg002.omar:3.42	Παλλάδ' ̓Αθηναίην κούρην Διὸς αἰγιόχοιο:
urn:cts:greekLit:tlg0012.tlg002.omar:3.43	“εὔχεο νῦν, ὦ ξεῖνε, Ποσειδάωνι ἄνακτι:
urn:cts:greekLit:tlg0012.tlg002.omar:3.44	τοῦ γὰρ καὶ δαίτης ἠντήσατε δεῦρο μολόντες.
urn:cts:greekLit:tlg0012.tlg002.omar:3.45	αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,
urn:cts:greekLit:tlg0012.tlg002.omar:3.46	δὸς καὶ τούτῳ ἔπειτα δέπας μελιηδέος οἴνου
urn:cts:greekLit:tlg0012.tlg002.omar:3.47	σπεῖσαι, ἐπεὶ καὶ τοῦτον ὀίομαι ἀθανάτοισιν
urn:cts:greekLit:tlg0012.tlg002.omar:3.48	εὔχεσθαι: πάντες δὲ θεῶν χατέους' ἄνθρωποι.
urn:cts:greekLit:tlg0012.tlg002.omar:3.49	ἀλλὰ νεώτερός ἐστιν, ὁμηλικίη δ' ἐμοὶ αὐτῷ:
urn:cts:greekLit:tlg0012.tlg002.omar:3.50	τοὔνεκα σοὶ προτέρῳ δώσω χρύσειον ἄλεισον.”
urn:cts:greekLit:tlg0012.tlg002.omar:3.51	ὣς εἰπὼν ἐν χειρὶ τίθει δέπας ἡδέος οἴνου:
urn:cts:greekLit:tlg0012.tlg002.omar:3.52	χαῖρε δ' ̓Αθηναίη πεπνυμένῳ ἀνδρὶ δικαίῳ,
urn:cts:greekLit:tlg0012.tlg002.omar:3.53	οὕνεκα οἷ προτέρῃ δῶκε χρύσειον ἄλεισον:
urn:cts:greekLit:tlg0012.tlg002.omar:3.54	αὐτίκα δ' εὔχετο πολλὰ Ποσειδάωνι ἄνακτι:
urn:cts:greekLit:tlg0012.tlg002.omar:3.55	“κλῦθι,  Ποσείδαον γαιήοχε, μηδὲ μεγήρῃς
urn:cts:greekLit:tlg0012.tlg002.omar:3.56	ἡμῖν εὐχομένοισι τελευτῆσαι τάδε ἔργα.
urn:cts:greekLit:tlg0012.tlg002.omar:3.57	Νέστορι μὲν πρώτιστα καὶ υἱάσι κῦδος ὄπαζε,
urn:cts:greekLit:tlg0012.tlg002.omar:3.58	αὐτὰρ ἔπειτ' ἄλλοισι δίδου χαρίεσσαν ἀμοιβὴν
urn:cts:greekLit:tlg0012.tlg002.omar:3.59	σύμπασιν Πυλίοισιν ἀγακλειτῆς ἑκατόμβης.
urn:cts:greekLit:tlg0012.tlg002.omar:3.60	δὸς δ' ἔτι Τηλέμαχον καὶ ἐμὲ πρήξαντα νέεσθαι,
urn:cts:greekLit:tlg0012.tlg002.omar:3.61	οὕνεκα δεῦρ' ἱκόμεσθα θοῇ σὺν νηὶ μελαίνῃ.”
urn:cts:greekLit:tlg0012.tlg002.omar:3.62	ὣς ἄρ' ἔπειτ' ἠρᾶτο καὶ αὐτὴ πάντα τελεύτα.
urn:cts:greekLit:tlg0012.tlg002.omar:3.63	δῶκε δὲ Τηλεμάχῳ καλὸν δέπας ἀμφικύπελλον:
urn:cts:greekLit:tlg0012.tlg002.omar:3.64	ὣς δ' αὔτως ἠρᾶτο ̓Οδυσσῆος φίλος υἱός.
urn:cts:greekLit:tlg0012.tlg002.omar:3.65	οἱ δ' ἐπεί ὤπτησαν κρέ' ὑπέρτερα καὶ ἐρύσαντο,
urn:cts:greekLit:tlg0012.tlg002.omar:3.66	μοίρας δασσάμενοι δαίνυντ' ἐρικυδέα δαῖτα.
urn:cts:greekLit:tlg0012.tlg002.omar:3.67	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:3.68	τοῖς ἄρα μύθων ἦρχε Γερήνιος ἱππότα Νέστωρ:
urn:cts:greekLit:tlg0012.tlg002.omar:3.69	“νῦν δὴ κάλλίον ἐστι μεταλλῆσαι καὶ ἐρέσθαι
urn:cts:greekLit:tlg0012.tlg002.omar:3.70	ξείνους,  οἱ τινές εἰσιν, ἐπεὶ τάρπησαν ἐδωδῆς.
urn:cts:greekLit:tlg0012.tlg002.omar:3.71	ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
urn:cts:greekLit:tlg0012.tlg002.omar:3.72	ἤ τι κατά πρῆξιν ἦ μαψιδίως ἀλάλησθε
urn:cts:greekLit:tlg0012.tlg002.omar:3.73	οἷά τε ληιστῆρες ὑπεὶρ ἅλα, τοί τ' ἀλόωνται
urn:cts:greekLit:tlg0012.tlg002.omar:3.74	ψυχὰς παρθέμενοι κακὸν ἀλλοδαποῖσι πέροντες;”
urn:cts:greekLit:tlg0012.tlg002.omar:3.75	τὸν δ' αὖ Τηλέμαχος πεπνυμένος ἀντίον ηὔδα
urn:cts:greekLit:tlg0012.tlg002.omar:3.76	θαρσήσας: αὐτὴ γὰρ ἐνὶ φρεσὶ θάρσος ̓Αθήνη
urn:cts:greekLit:tlg0012.tlg002.omar:3.77	θῆχ', ἵνα μιν περὶ πατρὸς ἀποιχομένοιο ἔροιτο
urn:cts:greekLit:tlg0012.tlg002.omar:3.78	ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν:
urn:cts:greekLit:tlg0012.tlg002.omar:3.79	“ὦ Νέστορ Νηληϊάδη, μέγα κῦδος ̓Αχαιῶν,
urn:cts:greekLit:tlg0012.tlg002.omar:3.80	εἴρεαι ὁππόθεν εἰμέν: ἐγὼ δέ κέ τοι καταλέξω.
urn:cts:greekLit:tlg0012.tlg002.omar:3.81	ἡμεῖς ἐξ ̓Ιθάκης ὑπονηίου εἰλήλουθμεν:
urn:cts:greekLit:tlg0012.tlg002.omar:3.82	πρῆξις δ' ἥδ' ἰδίη, οὐ δήμιος, ἣν ἀγορεύω.
urn:cts:greekLit:tlg0012.tlg002.omar:3.83	πατρὸς ἐμοῦ κλέος εὐρὺ μετέρχομαι, ἤν  που ἀκούσω,
urn:cts:greekLit:tlg0012.tlg002.omar:3.84	δίου ̓Οδυσσῆος ταλασίφρονος, ὅν ποτέ φασι
urn:cts:greekLit:tlg0012.tlg002.omar:3.85	σὺν σοὶ μαρνάμενον Τρώων πόλιν ἐξαλαπάξαι.
urn:cts:greekLit:tlg0012.tlg002.omar:3.86	ἄλλους μὲν γὰρ πάντας, ὅσοι Τρωσὶν πολέμιξον,
urn:cts:greekLit:tlg0012.tlg002.omar:3.87	πευθόμεθ', ἧχι ἕκαστος ἀπώλετο λυγρῷ ὀλέθρῳ,
urn:cts:greekLit:tlg0012.tlg002.omar:3.88	κείνου δ' αὖ καὶ ὄλεθρον ἀπευθέα θῆκε Κρονίων.
urn:cts:greekLit:tlg0012.tlg002.omar:3.89	οὐ γάρ τις δύναται σάφα εἰπέμεν ὁππόθ' ὄλωλεν,
urn:cts:greekLit:tlg0012.tlg002.omar:3.90	εἴθ' ὅ γ' ἐπ' ἠπείρου δάμη ἀνδράσι δυσμενέεσσιν,
urn:cts:greekLit:tlg0012.tlg002.omar:3.91	εἴτε καὶ ἐν πελάγει μετὰ κύμασιν ̓Αμφιτρίτης.
urn:cts:greekLit:tlg0012.tlg002.omar:3.92	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
urn:cts:greekLit:tlg0012.tlg002.omar:3.93	κείνου λυγρὸν ὄλεθρον ἐνισπεῖν, εἴ που ὄπωπας
urn:cts:greekLit:tlg0012.tlg002.omar:3.94	ὀφθαλμοῖσι τεοῖσιν ἢ ἄλλου μῦθον ἄκουσας
urn:cts:greekLit:tlg0012.tlg002.omar:3.95	πλαζομένου: πέρι γάρ μιν ὀιζυρὸν τέκε μήτηρ.
urn:cts:greekLit:tlg0012.tlg002.omar:3.96	μηδέ τί μ' αἰδόμενος μειλίσσεο μηδ' ἐλεαίρων,
urn:cts:greekLit:tlg0012.tlg002.omar:3.97	ἀλλ' εὖ μοι κατάλεξον ὃπως ἤντησας ὀπωπῆς.
urn:cts:greekLit:tlg0012.tlg002.omar:3.98	λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεύς,
urn:cts:greekLit:tlg0012.tlg002.omar:3.99	ἢ ἔπος ἠέ τι ἔργον ὑποστὰς ἐξετέλεσσε
urn:cts:greekLit:tlg0012.tlg002.omar:3.100	δήμῳ ἔνι Τρώων,  ὅθι πάσχετε πήματ' ̓Αχαιοί,
urn:cts:greekLit:tlg0012.tlg002.omar:3.101	τῶν νῦν μοι μνῆσαι, καί μοι νημερτὲς ἐνίσπες.
urn:cts:greekLit:tlg0012.tlg002.omar:3.102	τὸν δ' ἠμείβετ' ἔπειτα Γερήνιος ἱππότα Νέστωρ:
urn:cts:greekLit:tlg0012.tlg002.omar:3.103	“ὦ φίλ', ἐπεί μ' ἔμνησας ὀιζύος, ἥν ἐν ἐκείνῳ
urn:cts:greekLit:tlg0012.tlg002.omar:3.104	δήμῳ ἀνέτλημεν μένος ἄσχετοι υἷες ̓Αχαιῶν,
urn:cts:greekLit:tlg0012.tlg002.omar:3.105	ἠμέν ὅσα ξὺν νηυσίν ἐπ' ἠεροειδέα πόντον
urn:cts:greekLit:tlg0012.tlg002.omar:3.106	πλαζόμενοι κατὰ ληίδ', ὅπῃ ἄρξειεν ̓Αχιλλεύς,
urn:cts:greekLit:tlg0012.tlg002.omar:3.107	ἠδ' ὅσα καὶ περί ἄστυ μέγα Πριάμοιο ἄνακτος
urn:cts:greekLit:tlg0012.tlg002.omar:3.108	μαρνάμεθ': ἔνθα δ' ἔπειτα κατέκταθεν ὅσσοι ἄριστοι.
urn:cts:greekLit:tlg0012.tlg002.omar:3.109	ἔνθα μὲν Αἴας κεῖται ἀρήιος, ἔνθα δ' ̓Αχιλλεύς,
urn:cts:greekLit:tlg0012.tlg002.omar:3.110	ἔνθα δὲ Πάτροκλος,  θεόφιν μήστωρ ἀτάλαντος,
urn:cts:greekLit:tlg0012.tlg002.omar:3.111	ἔνθα δ' ἐμὸς φίλος υἱός, ἅμα κρατερὸς καὶ ἀμύμων,
urn:cts:greekLit:tlg0012.tlg002.omar:3.112	̓Αντίλοχος, πέρι μὲν θείειν ταχὺς ἠδὲ μαχητής:
urn:cts:greekLit:tlg0012.tlg002.omar:3.113	ἄλλα τε πόλλ' ἐπὶ τοῖς πάθομεν κακά: τίς κεν ἐκεῖνα
urn:cts:greekLit:tlg0012.tlg002.omar:3.114	πάντα γε μυθήσαιτο καταθνητῶν ἀνθρώπων;
urn:cts:greekLit:tlg0012.tlg002.omar:3.115	οὐδ' εἰ πεντάετές γε καὶ ἑξάετες παραμίμνων
urn:cts:greekLit:tlg0012.tlg002.omar:3.116	ἐξερέοις ὅσα κεῖθι πάθον κακὰ δῖοι ̓Αχαιοί:
urn:cts:greekLit:tlg0012.tlg002.omar:3.117	πρίν κεν ἀνιηθεὶς σὴν πατρίδα γαῖαν ἵκοιο.
urn:cts:greekLit:tlg0012.tlg002.omar:3.118	εἰνάετες γάρ σφιν κακὰ ῥάπτομεν ἀμφιέποντες
urn:cts:greekLit:tlg0012.tlg002.omar:3.119	παντοίοισι δόλοισι, μόγις δ' ἐτέλεσσε Κρονίων.
urn:cts:greekLit:tlg0012.tlg002.omar:3.120	ἔνθ' οὔ τίς ποτε μῆτιν ὁμοιωθήμεναι ἄντην
urn:cts:greekLit:tlg0012.tlg002.omar:3.121	ἤθελ', ἐπεὶ μάλα πολλὸν ἐνίκα δῖος ̓Οδυσσεὺς
urn:cts:greekLit:tlg0012.tlg002.omar:3.122	παντοίοισι δόλοισι, πατὴρ τεός, εἰ ἐτεόν γε
urn:cts:greekLit:tlg0012.tlg002.omar:3.123	κείνου ἔκγονός ἐσσι: σέβας μ' ἔχει εἰσορόωντα.
urn:cts:greekLit:tlg0012.tlg002.omar:3.124	ἦ τοι γὰρ μῦθοί γε ἐοικότες, οὐδέ κε φαίης
urn:cts:greekLit:tlg0012.tlg002.omar:3.125	ἄνδρα νεώτερον ὧδε ἐοικότα μυθήσασθαι.
urn:cts:greekLit:tlg0012.tlg002.omar:3.126	ἔνθ' ἦ τοι ἧος μὲν ἐγὼ καὶ δῖος ̓Οδυσσεὺς
urn:cts:greekLit:tlg0012.tlg002.omar:3.127	οὔτε ποτ' εἰν ἀγορῇ δίχ' ἐβάζομεν οὔτ' ἐνὶ βουλῇ,
urn:cts:greekLit:tlg0012.tlg002.omar:3.128	ἀλλ' ἕνα θυμὸν ἔχοντε νόω καὶ ἐπίφρονι βουλῇ
urn:cts:greekLit:tlg0012.tlg002.omar:3.129	φραζόμεθ' ̓Αργείοισιν ὅπως ὄχ' ἄριστα γένοιτο.
urn:cts:greekLit:tlg0012.tlg002.omar:3.130	αὐτὰρ ἐπεὶ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.omar:3.131	βῆμεν δ' ἐν νήεσσι, θεὸς δ' ἐσκέδασσεν ̓Αχαιούς,
urn:cts:greekLit:tlg0012.tlg002.omar:3.132	καὶ τότε δὴ Ζεὺς λυγρὸν ἐνὶ φρεσὶ μήδετο νόστον
urn:cts:greekLit:tlg0012.tlg002.omar:3.133	̓Αργείοις, ἐπεὶ οὔ τι νοήμονες οὐδὲ δίκαιοι
urn:cts:greekLit:tlg0012.tlg002.omar:3.134	πάντες ἔσαν: τῶ σφεων πολέες κακὸν οἶτον ἐπέσπον
urn:cts:greekLit:tlg0012.tlg002.omar:3.135	μήνιος ἐξ ὀλοῆς γλαυκώπιδος ὀβριμοπάτρης.
urn:cts:greekLit:tlg0012.tlg002.omar:3.136	ἥ τ' ἔριν ̓Ατρεί̈δῃσι μετ' ἀμφοτέροισιν ἔθηκε.
urn:cts:greekLit:tlg0012.tlg002.omar:3.137	τὼ δὲ καλεσσαμένω ἀγορὴν ἐς πάντας ̓Αχαιούς,
urn:cts:greekLit:tlg0012.tlg002.omar:3.138	μάψ, ἀτὰρ οὐ κατὰ κόσμον, ἐς ἠέλιον καταδύντα,
urn:cts:greekLit:tlg0012.tlg002.omar:3.139	οἱ ἦλθον οἴνῳ βεβαρηότες υἷες ̓Αχαιῶν,
urn:cts:greekLit:tlg0012.tlg002.omar:3.140	μῦθον μυθείσθην,  τοῦ εἵνεκα λαὸν ἄγειραν.
urn:cts:greekLit:tlg0012.tlg002.omar:3.141	ἔνθ' ἤ τοι Μενέλαος ἀνώγει πάντας ̓Αχαιοὺς
urn:cts:greekLit:tlg0012.tlg002.omar:3.142	νόστου μιμνήσκεσθαι ἐπ' εὐρέα νῶτα θαλάσσης,
urn:cts:greekLit:tlg0012.tlg002.omar:3.143	οὐδ' ̓Αγαμέμνονι πάμπαν ἑήνδανε: βούλετο γάρ ῥα
urn:cts:greekLit:tlg0012.tlg002.omar:3.144	λαὸν ἐρυκακέειν ῥέξαι θ' ἱερὰς ἑκατόμβας,
urn:cts:greekLit:tlg0012.tlg002.omar:3.145	ὡς τὸν ̓Αθηναίης δεινὸν χόλον ἐξακέσαιτο,
urn:cts:greekLit:tlg0012.tlg002.omar:3.146	νήπιος, οὐδὲ τὸ ᾔδη, ὃ οὐ πείσεσθαι ἔμελλεν:
urn:cts:greekLit:tlg0012.tlg002.omar:3.147	οὐ γάρ τ' αἶψα θεῶν τρέπεται νόος αἰέν ἐόντων.
urn:cts:greekLit:tlg0012.tlg002.omar:3.148	ὣς τὼ μὲν χαλεποῖσιν ἀμειβομένω ἐπέεσσιν
urn:cts:greekLit:tlg0012.tlg002.omar:3.149	ἕστασαν: οἱ δ' ἀνόρουσαν ἐυκνήμιδες ̓Αχαιοὶ
urn:cts:greekLit:tlg0012.tlg002.omar:3.150	ἠχῇ θεσπεσίῃ,  δίχα δέ σφισιν ἥνδανε βουλή.
urn:cts:greekLit:tlg0012.tlg002.omar:3.151	νύκτα μὲν ἀέσαμεν χαλεπὰ φρεσὶν ὁρμαίνοντες
urn:cts:greekLit:tlg0012.tlg002.omar:3.152	ἀλλήλοις: ἐπὶ γὰρ Ζεὺς ἤρτυε πῆμα κακοῖο:
urn:cts:greekLit:tlg0012.tlg002.omar:3.153	ἠῶθεν δ' οἱ μὲν νέας ἕλκομεν εἰς ἅλα δῖαν
urn:cts:greekLit:tlg0012.tlg002.omar:3.154	κτήματά τ' ἐντιθέμεσθα βαθυζώνους τε γυναῖκας.
urn:cts:greekLit:tlg0012.tlg002.omar:3.155	ἡμίσεες δ' ἄρα λαοὶ ἐρητύοντο μένοντες
urn:cts:greekLit:tlg0012.tlg002.omar:3.156	αὖθι παρ' ̓Ατρεί̈δῃ ̓Αγαμέμνονι, ποιμένι λαῶν:
urn:cts:greekLit:tlg0012.tlg002.omar:3.157	ἡμίσεες δ' ἀναβάντες ἐλαύνομεν: αἱ δὲ μάλ' ὦκα
urn:cts:greekLit:tlg0012.tlg002.omar:3.158	ἔπλεον, ἐστόρεσεν δέ θεὸς μεγακήτεα πόντον.
urn:cts:greekLit:tlg0012.tlg002.omar:3.159	ἐς Τένεδον δ' ἐλθόντες ἐρέξαμεν ἱρὰ θεοισ͂ν,
urn:cts:greekLit:tlg0012.tlg002.omar:3.160	οἴκαδε ἱέμενοι: Ζεὺς δ' οὔ πω μήδετο νόστον,
urn:cts:greekLit:tlg0012.tlg002.omar:3.161	σχέτλιος, ὅς ῥ' ἔριν ὦρσε κακήν ἔπι δεύτερον αὖτις.
urn:cts:greekLit:tlg0012.tlg002.omar:3.162	οἱ μὲν ἀποστρέψαντες ἔβαν νέας ἀμφιελίσσας
urn:cts:greekLit:tlg0012.tlg002.omar:3.163	ἀμφ' ̓Οδυσῆα ἄνακτα δαί̈φρονα, ποικιλομήτην,
urn:cts:greekLit:tlg0012.tlg002.omar:3.164	αὖτις ἐπ' ̓Ατρεί̈δῃ ̓Αγαμέμνονι ἦρα φέροντες:
urn:cts:greekLit:tlg0012.tlg002.omar:3.165	αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,
urn:cts:greekLit:tlg0012.tlg002.omar:3.166	φεῦγον, ἐπεὶ γίγνωσκον, ὃδὴ κακὰ μήδετο δαίμων.
urn:cts:greekLit:tlg0012.tlg002.omar:3.167	φεῦγε δὲ Τυδέος υἱὸς ἀρήιος, ὦρσε δ' ἑταίρους.
urn:cts:greekLit:tlg0012.tlg002.omar:3.168	ὀψὲ δὲ δὴ μετὰ νῶι κίε ξανθὸς Μενέλαος,
urn:cts:greekLit:tlg0012.tlg002.omar:3.169	ἐν Λέσβῳ δ' ἔκιχεν δολιχὸν πλόον ὁρμαίνοντας,
urn:cts:greekLit:tlg0012.tlg002.omar:3.170	ἢ καθύπερθε Χίοιο νεοίμεθα παιπαλοέσσης,
urn:cts:greekLit:tlg0012.tlg002.omar:3.171	νήσου ἔπι Ψυρίης, αὐτὴν ἐπ' ἀριστέρ' ἔχοντες,
urn:cts:greekLit:tlg0012.tlg002.omar:3.172	ἦ ὑπένερθε Χίοιο, παρ' ἠνεμόεντα Μίμαντα.
urn:cts:greekLit:tlg0012.tlg002.omar:3.173	ᾐτέομεν δὲ θεὸν φῆναι τέρας: αὐτὰρ ὅ γ' ἡμῖν
urn:cts:greekLit:tlg0012.tlg002.omar:3.174	δεῖξε, καὶ ἠνώγει πέλαγος μέσον εἰς Εὔβοιαν
urn:cts:greekLit:tlg0012.tlg002.omar:3.175	τέμνειν,  ὄφρα τάχιστα ὑπὲκ κακότητα φύγοιμεν.
urn:cts:greekLit:tlg0012.tlg002.omar:3.176	ὦρτο δ' ἐπὶ λιγὺς οὖρος ἀήμεναι: αἱ δὲ μάλ' ὦκα
urn:cts:greekLit:tlg0012.tlg002.omar:3.177	ἰχθυόεντα κέλευθα διέδραμον, ἐς δὲ Γεραιστὸν
urn:cts:greekLit:tlg0012.tlg002.omar:3.178	ἐννύχιαι κατάγοντο: Ποσειδάωνι δὲ ταύρων
urn:cts:greekLit:tlg0012.tlg002.omar:3.179	πόλλ' ἐπὶ μῆρ' ἔθεμεν, πέλαγος μέγα μετρήσαντες.
urn:cts:greekLit:tlg0012.tlg002.omar:3.180	τέτρατον ἦμαρ ἔην,  ὅτ' ἐν ̓́Αργεϊ νῆας ἐίσας
urn:cts:greekLit:tlg0012.tlg002.omar:3.181	Τυδεί̈δεω ἕταροι Διομήδεος ἱπποδάμοιο
urn:cts:greekLit:tlg0012.tlg002.omar:3.182	ἵστασαν: αὐτάρ ἐγώ γε Πύλονδ' ἔχον, οὐδέ ποτ' ἔσβη
urn:cts:greekLit:tlg0012.tlg002.omar:3.183	οὖρος, ἐπεὶ δὴ πρῶτα θεὸς προέηκεν ἀῆναι.
urn:cts:greekLit:tlg0012.tlg002.omar:3.184	“ὣς ἦλθον, φίλε τέκνον, ἀπευθής, οὐδέ τι οἶδα
urn:cts:greekLit:tlg0012.tlg002.omar:3.185	κείνων,  οἵ τ' ἐσάωθεν ̓Αχαιῶν οἵ τ' ἀπόλοντο.
urn:cts:greekLit:tlg0012.tlg002.omar:3.186	ὅσσα δ' ἐνὶ μεγάροισι καθήμενος ἡμετέροισι
urn:cts:greekLit:tlg0012.tlg002.omar:3.187	πεύθομαι, ἣ θέμις ἐστί, δαήσεαι, κοὐδέ σε δεύσω.
urn:cts:greekLit:tlg0012.tlg002.omar:3.188	εὖ μὲν Μυρμιδόνας φάς' ἐλθέμεν ἐγχεσιμώρους,
urn:cts:greekLit:tlg0012.tlg002.omar:3.189	οὓς ἄγ' ̓Αχιλλῆος μεγαθύμου φαίδιμος υἱός,
urn:cts:greekLit:tlg0012.tlg002.omar:3.190	εὖ δὲ Φιλοκτήτην,  Ποιάντιον ἀγλαὸν υἱόν.
urn:cts:greekLit:tlg0012.tlg002.omar:3.191	πάντας δ' ̓Ιδομενεὺς Κρήτην εἰσήγαγ' ἑταίρους,
urn:cts:greekLit:tlg0012.tlg002.omar:3.192	οἳ φύγον ἐκ πολέμου, πόντος δέ οἱ οὔ τιν' ἀπηύρα.
urn:cts:greekLit:tlg0012.tlg002.omar:3.193	̓Ατρεί̈δην δὲ καὶ αὐτοὶ ἀκούετε, νόσφιν ἐόντες,
urn:cts:greekLit:tlg0012.tlg002.omar:3.194	ὥς τ' ἦλθ', ὥς τ' Αἴγισθος ἐμήσατο λυγρὸν ὄλεθρον.
urn:cts:greekLit:tlg0012.tlg002.omar:3.195	ἀλλ' ἦ τοι κεῖνος μὲν ἐπισμυγερῶς ἀπέτισεν:
urn:cts:greekLit:tlg0012.tlg002.omar:3.196	ὡς ἀγαθὸν καὶ παῖδα καταφθιμένοιο λιπέσθαι
urn:cts:greekLit:tlg0012.tlg002.omar:3.197	ἀνδρός, ἐπεὶ καὶ κεῖνος ἐτίσατο πατροφονῆα,
urn:cts:greekLit:tlg0012.tlg002.omar:3.198	Αἴγισθον δολόμητιν, ὅ οἱ πατέρα κλυτὸν ἔκτα.
urn:cts:greekLit:tlg0012.tlg002.omar:3.199	καὶ σὺ φίλος, μάλα γάρ ς' ὁρόω καλόν τε μέγαν τε,
urn:cts:greekLit:tlg0012.tlg002.omar:3.200	ἄλκιμος ἔσς',  ἵνα τίς σε καὶ ὀψιγόνων ἐὺ εἴπῃ.”
urn:cts:greekLit:tlg0012.tlg002.omar:3.201	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:3.202	“ὦ Νέστορ Νηληϊάδη, μέγα κῦδος ̓Αχαιῶν,
urn:cts:greekLit:tlg0012.tlg002.omar:3.203	καὶ λίην κεῖνος μὲν ἐτίσατο, καί οἱ ̓Αχαιοὶ
urn:cts:greekLit:tlg0012.tlg002.omar:3.204	οἴσουσι κλέος εὐρὺ καὶ ἐσσομένοισι πυθέσθαι:
urn:cts:greekLit:tlg0012.tlg002.omar:3.205	αἲ γὰρ ἐμοὶ τοσσήνδε θεοὶ δύναμιν περιθεῖεν,
urn:cts:greekLit:tlg0012.tlg002.omar:3.206	τίσασθαι μνηστῆρας ὑπερβασίης ἀλεγεινῆς,
urn:cts:greekLit:tlg0012.tlg002.omar:3.207	οἵ τέ μοι ὑβρίζοντες ἀτάσθαλα μηχανόωνται.
urn:cts:greekLit:tlg0012.tlg002.omar:3.208	ἀλλ' οὔ μοι τοιοῦτον ἐπέκλωσαν θεοὶ ὄλβον,
urn:cts:greekLit:tlg0012.tlg002.omar:3.209	πατρί τ' ἐμῷ καὶ ἐμοί: νῦν δὲ χρὴ τετλάμεν ἔμπης.”
urn:cts:greekLit:tlg0012.tlg002.omar:3.210	τὸν δ' ἠμείβετ' ἔπειτα Γερήνιος ἱππότα Νέστωρ:
urn:cts:greekLit:tlg0012.tlg002.omar:3.211	“ὦ φίλ', ἐπεὶ δὴ ταῦτά μ' ἀνέμνησας καὶ ἔειπες,
urn:cts:greekLit:tlg0012.tlg002.omar:3.212	φασὶ μνηστῆρας σῆς μητέρος εἵνεκα πολλοὺς
urn:cts:greekLit:tlg0012.tlg002.omar:3.213	ἐν μεγάροις ἀέκητι σέθεν κακὰ μηχανάασθαι:
urn:cts:greekLit:tlg0012.tlg002.omar:3.214	εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ
urn:cts:greekLit:tlg0012.tlg002.omar:3.215	ἐχθαίρους' ἀνὰ δῆμον,  ἐπισπόμενοι θεοῦ ὀμφῇ.
urn:cts:greekLit:tlg0012.tlg002.omar:3.216	τίς δ' οἶδ' εἴ κέ ποτέ σφι βίας ἀποτίσεται ἐλθών,
urn:cts:greekLit:tlg0012.tlg002.omar:3.217	ἢ ὅ γε μοῦνος ἐὼν ἢ καὶ σύμπαντες ̓Αχαιοί;
urn:cts:greekLit:tlg0012.tlg002.omar:3.218	εἰ γάρ ς' ὣς ἐθέλοι φιλέειν γλαυκῶπις ̓Αθήνη,
urn:cts:greekLit:tlg0012.tlg002.omar:3.219	ὡς τότ' ̓Οδυσσῆος περικήδετο κυδαλίμοιο
urn:cts:greekLit:tlg0012.tlg002.omar:3.220	δήμῳ ἔνι Τρώων,  ὅθι πάσχομεν ἄλγε' ̓Αχαιοί—
urn:cts:greekLit:tlg0012.tlg002.omar:3.221	οὐ γάρ πω ἴδον ὧδε θεοὺς ἀναφανδὰ φιλεῦντας,
urn:cts:greekLit:tlg0012.tlg002.omar:3.222	ὡς κείνῳ ἀναφανδὰ παρίστατο Παλλὰς ̓Αθήνη—
urn:cts:greekLit:tlg0012.tlg002.omar:3.223	εἴ ς' οὕτως ἐθέλοι φιλέειν κήδοιτό τε θυμῷ,
urn:cts:greekLit:tlg0012.tlg002.omar:3.224	τῶ κέν τις κείνων γε καὶ ἐκλελάθοιτο γάμοιο.”
urn:cts:greekLit:tlg0012.tlg002.omar:3.225	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:3.226	“ὦ γέρον, οὔ πω τοῦτο ἔπος τελέεσθαι ὀίω:
urn:cts:greekLit:tlg0012.tlg002.omar:3.227	λίην γὰρ μέγα εἶπες: ἄγη μ' ἔχει. οὐκ ἂν ἐμοί γε
urn:cts:greekLit:tlg0012.tlg002.omar:3.228	ἐλπομένω τὰ γένοιτ', οὐδ' εἰ θεοὶ ὣς ἐθέλοιεν.”
urn:cts:greekLit:tlg0012.tlg002.omar:3.229	τὸν δ' αὖτε προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:3.230	“Τηλέμαχε,  ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.omar:3.231	ῥεῖα θεός γ' ἐθέλων καὶ τηλόθεν ἄνδρα σαώσαι.
urn:cts:greekLit:tlg0012.tlg002.omar:3.232	βουλοίμην δ' ἂν ἐγώ γε καὶ ἄλγεα πολλὰ μογήσας
urn:cts:greekLit:tlg0012.tlg002.omar:3.233	οἴκαδέ τ' ἐλθέμεναι καὶ νόστιμον ἦμαρ ἰδέσθαι,
urn:cts:greekLit:tlg0012.tlg002.omar:3.234	ἢ ἐλθὼν ἀπολέσθαι ἐφέστιος, ὡς ̓Αγαμέμνων
urn:cts:greekLit:tlg0012.tlg002.omar:3.235	ὤλεθ' ὑπ' Αἰγίσθοιο δόλῳ καὶ ἧς ἀλόχοιο.
urn:cts:greekLit:tlg0012.tlg002.omar:3.236	ἀλλ' ἦ τοι θάνατον μὲν ὁμοίιον οὐδὲ θεοί περ
urn:cts:greekLit:tlg0012.tlg002.omar:3.237	καὶ φίλῳ ἀνδρὶ δύνανται ἀλαλκέμεν, ὁππότε κεν δὴ
urn:cts:greekLit:tlg0012.tlg002.omar:3.238	μοῖρ' ὀλοὴ καθέλῃσι τανηλεγέος θανάτοιο.”
urn:cts:greekLit:tlg0012.tlg002.omar:3.239	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:3.240	“Μέντορ,  μηκέτι ταῦτα λεγώμεθα κηδόμενοί περ:
urn:cts:greekLit:tlg0012.tlg002.omar:3.241	κείνῳ δ' οὐκέτι νόστος ἐτήτυμος, ἀλλά οἱ ἤδη
urn:cts:greekLit:tlg0012.tlg002.omar:3.242	φράσσαντ' ἀθάνατοι θάνατον καὶ κῆρα μέλαιναν.
urn:cts:greekLit:tlg0012.tlg002.omar:3.243	νῦν δ' ἐθέλω ἔπος ἄλλο μεταλλῆσαι καὶ ἐρέσθαι
urn:cts:greekLit:tlg0012.tlg002.omar:3.244	Νέστορ', ἐπεὶ περὶ οἶδε δίκας ἠδὲ φρόνιν ἄλλων:
urn:cts:greekLit:tlg0012.tlg002.omar:3.245	τρὶς γὰρ δή μίν φασιν ἀνάξασθαι γένε' ἀνδρῶν:
urn:cts:greekLit:tlg0012.tlg002.omar:3.246	ὥς τέ μοι ἀθάνατος ἰνδάλλεται εἰσοράασθαι.
urn:cts:greekLit:tlg0012.tlg002.omar:3.247	ὦ Νέστορ Νηληϊάδη, σὺ δ' ἀληθὲς ἐνίσπες:
urn:cts:greekLit:tlg0012.tlg002.omar:3.248	πῶς ἔθαν' ̓Ατρεί̈δης εὐρὺ κρείων ̓Αγαμέμνων;
urn:cts:greekLit:tlg0012.tlg002.omar:3.249	ποῦ Μενέλαος ἔην; τίνα δ' αὐτῷ μήσατ' ὄλεθρον
urn:cts:greekLit:tlg0012.tlg002.omar:3.250	Αἴγισθος δολόμητις,  ἐπεὶ κτάνε πολλὸν ἀρείω;
urn:cts:greekLit:tlg0012.tlg002.omar:3.251	ἦ οὐκ ̓́Αργεος ἦεν ̓Αχαιικοῦ, ἀλλά πῃ ἄλλῃ
urn:cts:greekLit:tlg0012.tlg002.omar:3.252	πλάζετ' ἐπ' ἀνθρώπους, ὁ δὲ θαρσήσας κατέπεφνε;”
urn:cts:greekLit:tlg0012.tlg002.omar:3.253	τὸν δ' ἠμείβετ' ἔπειτα Γερήνιος ἱππότα Νέστωρ:
urn:cts:greekLit:tlg0012.tlg002.omar:3.254	“τοιγὰρ ἐγώ τοι, τέκνον, ἀληθέα πάντ' ἀγορεύσω.
urn:cts:greekLit:tlg0012.tlg002.omar:3.255	ἦ τοι μὲν τάδε καὐτὸς ὀίεαι,  ὥς κεν ἐτύχθη,
urn:cts:greekLit:tlg0012.tlg002.omar:3.256	εἰ ζωόν γ' Αἴγισθον ἐνὶ μεγάροισιν ἔτετμεν
urn:cts:greekLit:tlg0012.tlg002.omar:3.257	̓Ατρεί̈δης Τροίηθεν ἰών, ξανθὸς Μενέλαος:
urn:cts:greekLit:tlg0012.tlg002.omar:3.258	τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,
urn:cts:greekLit:tlg0012.tlg002.omar:3.259	ἀλλ' ἄρα τόν γε κύνες τε καὶ οἰωνοὶ κατέδαψαν
urn:cts:greekLit:tlg0012.tlg002.omar:3.260	κείμενον ἐν πεδίῳ ἑκὰς ἄστεος,  οὐδέ κέ τίς μιν
urn:cts:greekLit:tlg0012.tlg002.omar:3.261	κλαῦσεν ̓Αχαιιάδων: μάλα γὰρ μέγα μήσατο ἔργον.
urn:cts:greekLit:tlg0012.tlg002.omar:3.262	ἡμεῖς μὲν γὰρ κεῖθι πολέας τελέοντες ἀέθλους
urn:cts:greekLit:tlg0012.tlg002.omar:3.263	ἥμεθ': ὁ δ' εὔκηλος μυχῷ ̓́Αργεος ἱπποβότοιο
urn:cts:greekLit:tlg0012.tlg002.omar:3.264	πόλλ' ̓Αγαμεμνονέην ἄλοχον θέλγεσκ' ἐπέεσσιν.
urn:cts:greekLit:tlg0012.tlg002.omar:3.265	ἡ δ' ἦ τοι τὸ πρὶν μὲν ἀναίνετο ἔργον ἀεικὲς
urn:cts:greekLit:tlg0012.tlg002.omar:3.266	δῖα Κλυταιμνήστρη: φρεσὶ γὰρ κέχρητ' ἀγαθῇσι:
urn:cts:greekLit:tlg0012.tlg002.omar:3.267	πὰρ δ' ἄρ' ἔην καὶ ἀοιδὸς ἀνήρ, ᾧ πόλλ' ἐπέτελλεν
urn:cts:greekLit:tlg0012.tlg002.omar:3.268	̓Ατρεί̈δης Τροίηνδε κιὼν ἔρυσασθαι ἄκοιτιν.
urn:cts:greekLit:tlg0012.tlg002.omar:3.269	ἀλλ' ὅτε δή μιν μοῖρα θεῶν ἐπέδησε δαμῆναι,
urn:cts:greekLit:tlg0012.tlg002.omar:3.270	δὴ τότε τὸν μὲν ἀοιδὸν ἄγων ἐς νῆσον ἐρήμην
urn:cts:greekLit:tlg0012.tlg002.omar:3.271	κάλλιπεν οἰωνοῖσιν ἕλωρ καὶ κύρμα γενέσθαι,
urn:cts:greekLit:tlg0012.tlg002.omar:3.272	τὴν δ' ἐθέλων ἐθέλουσαν ἀνήγαγεν ὅνδε δόμονδε.
urn:cts:greekLit:tlg0012.tlg002.omar:3.273	πολλὰ δὲ μηρί' ἔκηε θεῶν ἱεροῖς ἐπὶ βωμοῖς,
urn:cts:greekLit:tlg0012.tlg002.omar:3.274	πολλὰ δ' ἀγάλματ' ἀνῆψεν, ὑφάσματά τε χρυσόν τε,
urn:cts:greekLit:tlg0012.tlg002.omar:3.275	ἐκτελέσας μέγα ἔργον,  ὃ οὔ ποτε ἔλπετο θυμῷ.
urn:cts:greekLit:tlg0012.tlg002.omar:3.276	“ἡμεῖς μὲν γὰρ ἅμα πλέομεν Τροίηθεν ἰόντες,
urn:cts:greekLit:tlg0012.tlg002.omar:3.277	̓Ατρεί̈δης καὶ ἐγώ, φίλα εἰδότες ἀλλήλοισιν:
urn:cts:greekLit:tlg0012.tlg002.omar:3.278	ἀλλ' ὅτε Σούνιον ἱρὸν ἀφικόμεθ', ἄκρον ̓Αθηνέων,
urn:cts:greekLit:tlg0012.tlg002.omar:3.279	ἔνθα κυβερνήτην Μενελάου Φοῖβος ̓Απόλλων
urn:cts:greekLit:tlg0012.tlg002.omar:3.280	οἷς ἀγανοῖς βελέεσσιν ἐποιχόμενος κατέπεφνε,
urn:cts:greekLit:tlg0012.tlg002.omar:3.281	πηδάλιον μετὰ χερσὶ θεούσης νηὸς ἔχοντα,
urn:cts:greekLit:tlg0012.tlg002.omar:3.282	Φρόντιν ̓Ονητορίδην, ὃς ἐκαίνυτο φῦλ' ἀνθρώπων
urn:cts:greekLit:tlg0012.tlg002.omar:3.283	νῆα κυβερνῆσαι, ὁπότε σπέρχοιεν ἄελλαι.
urn:cts:greekLit:tlg0012.tlg002.omar:3.284	ὣς ὁ μὲν ἔνθα κατέσχετ', ἐπειγόμενός περ ὁδοῖο,
urn:cts:greekLit:tlg0012.tlg002.omar:3.285	ὄφρ' ἕταρον θάπτοι καὶ ἐπὶ κτέρεα κτερίσειεν.
urn:cts:greekLit:tlg0012.tlg002.omar:3.286	ἀλλ' ὅτε δὴ καὶ κεῖνος ἰὼν ἐπὶ οἴνοπα πόντον
urn:cts:greekLit:tlg0012.tlg002.omar:3.287	ἐν νηυσὶ γλαφυρῇσι Μαλειάων ὄρος αἰπὺ
urn:cts:greekLit:tlg0012.tlg002.omar:3.288	ἷξε θέων, τότε δὴ στυγερὴν ὁδὸν εὐρύοπα Ζεὺς
urn:cts:greekLit:tlg0012.tlg002.omar:3.289	ἐφράσατο, λιγέων δ' ἀνέμων ἐπ' ἀυτμένα χεῦε,
urn:cts:greekLit:tlg0012.tlg002.omar:3.290	κύματά τε τροφέοντο πελώρια,  ἶσα ὄρεσσιν.
urn:cts:greekLit:tlg0012.tlg002.omar:3.291	ἔνθα διατμήξας τὰς μὲν Κρήτῃ ἐπέλασσεν,
urn:cts:greekLit:tlg0012.tlg002.omar:3.292	ἧχι Κύδωνες ἔναιον ̓Ιαρδάνου ἀμφὶ ῥέεθρα.
urn:cts:greekLit:tlg0012.tlg002.omar:3.293	ἔστι δέ τις λισσὴ αἰπεῖά τε εἰς ἅλα πέτρη
urn:cts:greekLit:tlg0012.tlg002.omar:3.294	ἐσχατιῇ Γόρτυνος ἐν ἠεροειδέι πόντῳ:
urn:cts:greekLit:tlg0012.tlg002.omar:3.295	ἔνθα Νότος μέγα κῦμα ποτὶ σκαιὸν ῥίον ὠθεῖ,
urn:cts:greekLit:tlg0012.tlg002.omar:3.296	ἐς Φαιστόν, μικρὸς δὲ λίθος μέγα κῦμ' ἀποέργει.
urn:cts:greekLit:tlg0012.tlg002.omar:3.297	αἱ μὲν ἄρ' ἔνθ' ἦλθον, σπουδῇ δ' ἤλυξαν ὄλεθρον
urn:cts:greekLit:tlg0012.tlg002.omar:3.298	ἄνδρες, ἀτὰρ νῆάς γε ποτὶ σπιλάδεσσιν ἔαξαν
urn:cts:greekLit:tlg0012.tlg002.omar:3.299	κύματ': ἀτὰρ τὰς πέντε νέας κυανοπρῳρείους
urn:cts:greekLit:tlg0012.tlg002.omar:3.300	Αἰγύπτῳ ἐπέλασσε φέρων ἄνεμός τε καὶ ὕδωρ.
urn:cts:greekLit:tlg0012.tlg002.omar:3.301	ὣς ὁ μὲν ἔνθα πολὺν βίοτον καὶ χρυσὸν ἀγείρων
urn:cts:greekLit:tlg0012.tlg002.omar:3.302	ἠλᾶτο ξὺν νηυσὶ κατ' ἀλλοθρόους ἀνθρώπους:
urn:cts:greekLit:tlg0012.tlg002.omar:3.303	τόφρα δὲ ταῦτ' Αἴγισθος ἐμήσατο οἴκοθι λυγρά.
urn:cts:greekLit:tlg0012.tlg002.omar:3.305	ἑπτάετες δ' ἤνασσε πολυχρύσοιο Μυκήνης,
urn:cts:greekLit:tlg0012.tlg002.omar:3.304	κτείνας ̓Ατρεί̈δην,  δέδμητο δὲ λαὸς ὑπ' αὐτῷ.
urn:cts:greekLit:tlg0012.tlg002.omar:3.305	τῷ δέ οἱ ὀγδοάτῳ κακὸν ἤλυθε δῖος ̓Ορέστης
urn:cts:greekLit:tlg0012.tlg002.omar:3.306	ἂψ ἀπ' ̓Αθηνάων, κατὰ δ' ἔκτανε πατροφονῆα,
urn:cts:greekLit:tlg0012.tlg002.omar:3.307	Αἴγισθον δολόμητιν, ὅ οἱ πατέρα κλυτὸν ἔκτα.
urn:cts:greekLit:tlg0012.tlg002.omar:3.308	ἦ τοι ὁ τὸν κτείνας δαίνυ τάφον ̓Αργείοισιν
urn:cts:greekLit:tlg0012.tlg002.omar:3.310	μητρός τε στυγερῆς καὶ ἀνάλκιδος Αἰγίσθοιο:
urn:cts:greekLit:tlg0012.tlg002.omar:3.311	αὐτῆμαρ δέ οἱ ἦλθε βοὴν ἀγαθὸς Μενέλαος
urn:cts:greekLit:tlg0012.tlg002.omar:3.312	πολλὰ κτήματ' ἄγων, ὅσα οἱ νέες ἄχθος ἄειραν.
urn:cts:greekLit:tlg0012.tlg002.omar:3.313	“καὶ σύ, φίλος, μὴ δηθὰ δόμων ἄπο τῆλ' ἀλάλησο,
urn:cts:greekLit:tlg0012.tlg002.omar:3.314	κτήματά τε προλιπὼν ἄνδρας τ' ἐν σοῖσι δόμοισιν
urn:cts:greekLit:tlg0012.tlg002.omar:3.315	οὕτω ὑπερφιάλους,  μή τοι κατὰ πάντα φάγωσιν
urn:cts:greekLit:tlg0012.tlg002.omar:3.316	κτήματα δασσάμενοι, σὺ δὲ τηϋσίην ὁδὸν ἔλθῃς.
urn:cts:greekLit:tlg0012.tlg002.omar:3.317	ἀλλ' ἐς μὲν Μενέλαον ἐγὼ κέλομαι καὶ ἄνωγα
urn:cts:greekLit:tlg0012.tlg002.omar:3.318	ἐλθεῖν: κεῖνος γὰρ νέον ἄλλοθεν εἰλήλουθεν,
urn:cts:greekLit:tlg0012.tlg002.omar:3.319	ἐκ τῶν ἀνθρώπων, ὅθεν οὐκ ἔλποιτό γε θυμῷ
urn:cts:greekLit:tlg0012.tlg002.omar:3.320	ἐλθέμεν,  ὅν τινα πρῶτον ἀποσφήλωσιν ἄελλαι
urn:cts:greekLit:tlg0012.tlg002.omar:3.321	ἐς πέλαγος μέγα τοῖον, ὅθεν τέ περ οὐδ' οἰωνοὶ
urn:cts:greekLit:tlg0012.tlg002.omar:3.322	αὐτόετες οἰχνεῦσιν, ἐπεὶ μέγα τε δεινόν τε.
urn:cts:greekLit:tlg0012.tlg002.omar:3.323	ἀλλ' ἴθι νῦν σὺν νηί τε σῇ καὶ σοῖς ἑτάροισιν:
urn:cts:greekLit:tlg0012.tlg002.omar:3.324	εἰ δ' ἐθέλεις πεζός, πάρα τοι δίφρος τε καὶ ἵπποι,
urn:cts:greekLit:tlg0012.tlg002.omar:3.325	πὰρ δὲ τοι υἷες ἐμοί,  οἵ τοι πομπῆες ἔσονται
urn:cts:greekLit:tlg0012.tlg002.omar:3.326	ἐς Λακεδαίμονα δῖαν, ὅθι ξανθὸς Μενέλαος.
urn:cts:greekLit:tlg0012.tlg002.omar:3.327	λίσσεσθαι δέ μιν αὐτός, ἵνα νημερτὲς ἐνίσπῃ:
urn:cts:greekLit:tlg0012.tlg002.omar:3.328	ψεῦδος δ' οὐκ ἐρέει: μάλα γὰρ πεπνυμένος ἐστίν.”
urn:cts:greekLit:tlg0012.tlg002.omar:3.329	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθε.
urn:cts:greekLit:tlg0012.tlg002.omar:3.330	τοῖσι δὲ καὶ μετέειπε θεά,  γλαυκῶπις ̓Αθήνη:
urn:cts:greekLit:tlg0012.tlg002.omar:3.331	“ὦ γέρον, ἦ τοι ταῦτα κατὰ μοῖραν κατέλεξας:
urn:cts:greekLit:tlg0012.tlg002.omar:3.332	ἀλλ' ἄγε τάμνετε μὲν γλώσσας, κεράασθε δὲ οἶνον,
urn:cts:greekLit:tlg0012.tlg002.omar:3.333	ὄφρα Ποσειδάωνι καὶ ἄλλοις ἀθανάτοισιν
urn:cts:greekLit:tlg0012.tlg002.omar:3.334	σπείσαντες κοίτοιο μεδώμεθα: τοῖο γὰρ ὥρη.
urn:cts:greekLit:tlg0012.tlg002.omar:3.335	ἤδη γὰρ φάος οἴχεθ' ὑπὸ ζόφον,  οὐδὲ ἔοικεν:
urn:cts:greekLit:tlg0012.tlg002.omar:3.336	δηθὰ θεῶν ἐν δαιτὶ θαασσέμεν, ἀλλὰ νέεσθαι.”
urn:cts:greekLit:tlg0012.tlg002.omar:3.337	ἦ ῥα Διὸς θυγάτηρ, οἱ δ' ἔκλυον αὐδησάσης.
urn:cts:greekLit:tlg0012.tlg002.omar:3.338	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.omar:3.339	κοῦροι δὲ κρητῆρας ἐπεστέψαντο ποτοῖο,
urn:cts:greekLit:tlg0012.tlg002.omar:3.340	νώμησαν δ' ἄρα πᾶσιν ἐπαρξάμενοι δεπάεσσι:
urn:cts:greekLit:tlg0012.tlg002.omar:3.341	γλώσσας δ' ἐν πυρὶ βάλλον, ἀνιστάμενοι δ' ἐπέλειβον.
urn:cts:greekLit:tlg0012.tlg002.omar:3.342	αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,
urn:cts:greekLit:tlg0012.tlg002.omar:3.343	δὴ τότ' ̓Αθηναίη καὶ Τηλέμαχος θεοειδὴς
urn:cts:greekLit:tlg0012.tlg002.omar:3.344	ἄμφω ἱέσθην κοίλην ἐπὶ νῆα νέεσθαι.
urn:cts:greekLit:tlg0012.tlg002.omar:3.345	Νέστωρ δ' αὖ κατέρυκε καθαπτόμενος ἐπέεσσιν:
urn:cts:greekLit:tlg0012.tlg002.omar:3.346	“Ζεὺς τό γ' ἀλεξήσειε καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.omar:3.347	ὡς ὑμεῖς παρ' ἐμεῖο θοὴν ἐπὶ νῆα κίοιτε
urn:cts:greekLit:tlg0012.tlg002.omar:3.348	ὥς τέ τευ ἦ παρὰ πάμπαν ἀνείμονος ἠδὲ πενιχροῦ,
urn:cts:greekLit:tlg0012.tlg002.omar:3.349	ᾧ οὔ τι χλαῖναι καὶ ῥήγεα πόλλ' ἐνὶ οἴκῳ,
urn:cts:greekLit:tlg0012.tlg002.omar:3.350	οὔτ' αὐτῷ μαλακῶς οὔτε ξείνοισιν ἐνεύδειν.
urn:cts:greekLit:tlg0012.tlg002.omar:3.351	αὐτὰρ ἐμοὶ πάρα μὲν χλαῖναι καὶ ῥήγεα καλά.
urn:cts:greekLit:tlg0012.tlg002.omar:3.352	οὔ θην δὴ τοῦδ' ἀνδρὸς ̓Οδυσσῆος φίλος υἱὸς
urn:cts:greekLit:tlg0012.tlg002.omar:3.353	νηὸς ἐπ' ἰκριόφιν καταλέξεται, ὄφρ' ἂν ἐγώ γε
urn:cts:greekLit:tlg0012.tlg002.omar:3.354	ζώω, ἔπειτα δὲ παῖδες ἐνὶ μεγάροισι λίπωνται,
urn:cts:greekLit:tlg0012.tlg002.omar:3.355	ξείνους ξεινίζειν,  ὅς τίς κ' ἐμὰ δώμαθ' ἵκηται.”
urn:cts:greekLit:tlg0012.tlg002.omar:3.356	τὸν δ' αὖτε προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:3.357	“εὖ δὴ ταῦτά γ' ἔφησθα, γέρον φίλε: σοὶ δὲ ἔοικεν
urn:cts:greekLit:tlg0012.tlg002.omar:3.358	Τηλέμαχον πείθεσθαι, ἐπεὶ πολὺ κάλλιον οὕτως.
urn:cts:greekLit:tlg0012.tlg002.omar:3.359	ἀλλ' οὗτος μὲν νῦν σοὶ ἅμ' ἕψεται, ὄφρα κεν εὕδῃ
urn:cts:greekLit:tlg0012.tlg002.omar:3.360	σοῖσιν ἐνὶ μεγάροισιν: ἐγὼ δ' ἐπὶ νῆα μέλαιναν
urn:cts:greekLit:tlg0012.tlg002.omar:3.361	εἶμ', ἵνα θαρσύνω θ' ἑτάρους εἴπω τε ἕκαστα.
urn:cts:greekLit:tlg0012.tlg002.omar:3.362	οἶος γὰρ μετὰ τοῖσι γεραίτερος εὔχομαι εἶναι:
urn:cts:greekLit:tlg0012.tlg002.omar:3.363	οἱ δ' ἄλλοι φιλότητι νεώτεροι ἄνδρες ἕπονται,
urn:cts:greekLit:tlg0012.tlg002.omar:3.364	πάντες ὁμηλικίη μεγαθύμου Τηλεμάχοιο.
urn:cts:greekLit:tlg0012.tlg002.omar:3.365	ἔνθα κε λεξαίμην κοίλῃ παρὰ νηὶ μελαίνῃ
urn:cts:greekLit:tlg0012.tlg002.omar:3.366	νῦν: ἀτὰρ ἠῶθεν μετὰ Καύκωνας μεγαθύμους
urn:cts:greekLit:tlg0012.tlg002.omar:3.367	εἶμ' ἔνθα χρεῖός μοι ὀφέλλεται, οὔ τι νέον γε
urn:cts:greekLit:tlg0012.tlg002.omar:3.368	οὐδ' ὀλίγον. σὺ δὲ τοῦτον, ἐπεὶ τεὸν ἵκετο δῶμα,
urn:cts:greekLit:tlg0012.tlg002.omar:3.369	πέμψον σὺν δίφρῳ τε καὶ υἱέι: δὸς δέ οἱ ἵππους,
urn:cts:greekLit:tlg0012.tlg002.omar:3.370	οἵ τοι ἐλαφρότατοι θείειν καὶ κάρτος ἄριστοι.”
urn:cts:greekLit:tlg0012.tlg002.omar:3.371	ὣς ἄρα φωνήσας' ἀπέβη γλαυκῶπις ̓Αθήνη
urn:cts:greekLit:tlg0012.tlg002.omar:3.372	φήνῃ εἰδομένη: θάμβος δ' ἕλε πάντας ἰδόντας.
urn:cts:greekLit:tlg0012.tlg002.omar:3.373	θαύμαζεν δ' ὁ γεραιός, ὅπως ἴδεν ὀφθαλμοῖς:
urn:cts:greekLit:tlg0012.tlg002.omar:3.374	Τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:3.375	“ὦ φίλος, οὔ σε ἔολπα κακὸν καὶ ἄναλκιν ἔσεσθαι,
urn:cts:greekLit:tlg0012.tlg002.omar:3.376	εἰ δή τοι νέῳ ὧδε θεοὶ πομπῆες ἕπονται.
urn:cts:greekLit:tlg0012.tlg002.omar:3.377	οὐ μὲν γάρ τις ὅδ' ἄλλος ̓Ολύμπια δώματ' ἐχόντων,
urn:cts:greekLit:tlg0012.tlg002.omar:3.378	ἀλλὰ Διὸς θυγάτηρ, κυδίστη Τριτογένεια,
urn:cts:greekLit:tlg0012.tlg002.omar:3.379	ἥ τοι καὶ πατέρ' ἐσθλὸν ἐν ̓Αργείοισιν ἐτίμα.
urn:cts:greekLit:tlg0012.tlg002.omar:3.380	ἀλλὰ ἄνασς' ἵληθι,  δίδωθι δέ μοι κλέος ἐσθλόν,
urn:cts:greekLit:tlg0012.tlg002.omar:3.381	αὐτῷ καὶ παίδεσσι καὶ αἰδοίῃ παρακοίτι:
urn:cts:greekLit:tlg0012.tlg002.omar:3.382	σοὶ δ' αὖ ἐγὼ ῥέξω βοῦν ἦνιν εὐρυμέτωπον
urn:cts:greekLit:tlg0012.tlg002.omar:3.383	ἀδμήτην, ἣν οὔ πω ὕπὸ ζυγὸν ἤγαγεν ἀνήρ:
urn:cts:greekLit:tlg0012.tlg002.omar:3.384	τήν τοι ἐγὼ ῥέξω χρυσὸν κέρασιν περιχεύας.”
urn:cts:greekLit:tlg0012.tlg002.omar:3.385	ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.
urn:cts:greekLit:tlg0012.tlg002.omar:3.386	τοῖσιν δ' ἡγεμόνευε Γερήνιος ἱππότα Νέστωρ,
urn:cts:greekLit:tlg0012.tlg002.omar:3.387	υἱάσι καὶ γαμβροῖσιν, ἑὰ πρὸς δώματα καλά.
urn:cts:greekLit:tlg0012.tlg002.omar:3.388	ἀλλ' ὅτε δώμαθ' ἵκοντο ἀγακλυτὰ τοῖο ἄνακτος,
urn:cts:greekLit:tlg0012.tlg002.omar:3.389	ἑξείης ἕζοντο κατὰ κλισμούς τε θρόνους τε:
urn:cts:greekLit:tlg0012.tlg002.omar:3.390	τοῖς δ' ὁ γέρων ἐλθοῦσιν ἀνὰ κρητῆρα κέρασσεν
urn:cts:greekLit:tlg0012.tlg002.omar:3.391	οἴνου ἡδυπότοιο, τὸν ἑνδεκάτῳ ἐνιαυτῷ
urn:cts:greekLit:tlg0012.tlg002.omar:3.392	ὤιξεν ταμίη καὶ ἀπὸ κρήδεμνον ἔλυσε:
urn:cts:greekLit:tlg0012.tlg002.omar:3.393	τοῦ ὁ γέρων κρητῆρα κεράσσατο, πολλὰ δ' ̓Αθήνῃ
urn:cts:greekLit:tlg0012.tlg002.omar:3.394	εὔχετ' ἀποσπένδων, κούρῃ Διὸς αἰγιόχοιο.
urn:cts:greekLit:tlg0012.tlg002.omar:3.395	αὐτὰρ ἐπεὶ σπεῖσάν τ' ἔπιον θ', ὅσον ἤθελε θυμός,
urn:cts:greekLit:tlg0012.tlg002.omar:3.396	οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.omar:3.397	τὸν δ' αὐτοῦ κοίμησε Γερήνιος ἱππότα Νέστωρ,
urn:cts:greekLit:tlg0012.tlg002.omar:3.398	Τηλέμαχον, φίλον υἱὸν ̓Οδυσσῆος θείοιο,
urn:cts:greekLit:tlg0012.tlg002.omar:3.399	τρητοῖς ἐν λεχέεσσιν ὑπ' αἰθούσῃ ἐριδούπῳ,
urn:cts:greekLit:tlg0012.tlg002.omar:3.400	πὰρ' δ' ἄρ' ἐυμμελίην Πεισίστρατον, ὄρχαμον ἀνδρῶν,
urn:cts:greekLit:tlg0012.tlg002.omar:3.401	ὅς οἱ ἔτ' ἠίθεος παίδων ἦν ἐν μεγάροισιν:
urn:cts:greekLit:tlg0012.tlg002.omar:3.402	αὐτὸς δ' αὖτε καθεῦδε μυχῷ δόμου ὑψηλοῖο,
urn:cts:greekLit:tlg0012.tlg002.omar:3.403	τῷ δ' ἄλοχος δέσποινα λέχος πόρσυνε καὶ εὐνήν.
urn:cts:greekLit:tlg0012.tlg002.omar:3.404	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:3.405	ὤρνυτ' ἄρ' ἐξ εὐνῆφι Γερήνιος ἱππότα Νέστωρ,
urn:cts:greekLit:tlg0012.tlg002.omar:3.406	ἐκ δ' ἐλθὼν κατ' ἄρ' ἕζετ' ἐπὶ ξεστοῖσι λίθοισιν,
urn:cts:greekLit:tlg0012.tlg002.omar:3.407	οἵ οἱ ἔσαν προπάροιθε θυράων ὑψηλάων,
urn:cts:greekLit:tlg0012.tlg002.omar:3.408	λευκοί, ἀποστίλβοντες ἀλείφατος: οἷς ἔπι μὲν πρὶν
urn:cts:greekLit:tlg0012.tlg002.omar:3.409	Νηλεὺς ἵζεσκεν, θεόφιν μήστωρ ἀτάλαντος:
urn:cts:greekLit:tlg0012.tlg002.omar:3.410	ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,
urn:cts:greekLit:tlg0012.tlg002.omar:3.411	Νέστωρ αὖ τότ' ἐφῖζε Γερήνιος, οὖρος ̓Αχαιῶν,
urn:cts:greekLit:tlg0012.tlg002.omar:3.412	σκῆπτρον ἔχων. περὶ δ' υἷες ἀολλέες ἠγερέθοντο
urn:cts:greekLit:tlg0012.tlg002.omar:3.413	ἐκ θαλάμων ἐλθόντες, ̓Εχέφρων τε Στρατίος τε
urn:cts:greekLit:tlg0012.tlg002.omar:3.414	Περσεύς τ' ̓́Αρητός τε καὶ ἀντίθεος Θρασυμήδης.
urn:cts:greekLit:tlg0012.tlg002.omar:3.415	τοῖσι δ' ἔπειθ' ἕκτος Πεισίστρατος ἤλυθεν ἥρως,
urn:cts:greekLit:tlg0012.tlg002.omar:3.416	πὰρ δ' ἄρα Τηλέμαχον θεοείκελον εἷσαν ἄγοντες.
urn:cts:greekLit:tlg0012.tlg002.omar:3.417	τοῖσι δὲ μύθων ἦρχε Γερήνιος ἱππότα Νέστωρ:
urn:cts:greekLit:tlg0012.tlg002.omar:3.418	“καρπαλίμως μοι, τέκνα φίλα, κρηήνατ' ἐέλδωρ,
urn:cts:greekLit:tlg0012.tlg002.omar:3.419	ὄφρ' ἦ τοι πρώτιστα θεῶν ἱλάσσομ' ̓Αθήνην,
urn:cts:greekLit:tlg0012.tlg002.omar:3.420	ἥ μοι ἐναργὴς ἦλθε θεοῦ ἐς δαῖτα θάλειαν.
urn:cts:greekLit:tlg0012.tlg002.omar:3.421	ἀλλ' ἄγ' ὁ μὲν πεδίονδ' ἐπὶ βοῦν, ἴτω, ὄφρα τάχιστα
urn:cts:greekLit:tlg0012.tlg002.omar:3.422	ἔλθῃσιν, ἐλάσῃ δὲ βοῶν ἐπιβουκόλος ἀνήρ:
urn:cts:greekLit:tlg0012.tlg002.omar:3.423	εἷς δ' ἐπὶ Τηλεμάχου μεγαθύμου νῆα μέλαιναν
urn:cts:greekLit:tlg0012.tlg002.omar:3.424	πάντας ἰὼν ἑτάρους ἀγέτω, λιπέτω δὲ δύ' οἴους:
urn:cts:greekLit:tlg0012.tlg002.omar:3.425	εἷς δ' αὖ χρυσοχόον Λαέρκεα δεῦρο κελέσθω
urn:cts:greekLit:tlg0012.tlg002.omar:3.426	ἐλθεῖν, ὄφρα βοὸς χρυσὸν κέρασιν περιχεύῃ.
urn:cts:greekLit:tlg0012.tlg002.omar:3.427	οἱ δ' ἄλλοι μένετ' αὐτοῦ ἀολλέες, εἴπατε δ' εἴσω
urn:cts:greekLit:tlg0012.tlg002.omar:3.428	δμῳῇσιν κατὰ δώματ' ἀγακλυτὰ δαῖτα πένεσθαι,
urn:cts:greekLit:tlg0012.tlg002.omar:3.429	ἕδρας τε ξύλα τ' ἀμφὶ καὶ ἀγλαὸν οἰσέμεν ὕδωρ.”
urn:cts:greekLit:tlg0012.tlg002.omar:3.430	ὣς ἔφαθ',  οἱ δ' ἄρα πάντες ἐποίπνυον. ἦλθε μὲν ἂρ βοῦς
urn:cts:greekLit:tlg0012.tlg002.omar:3.431	ἐκ πεδίου, ἦλθον δὲ θοῆς παρὰ νηὸς ἐίσης
urn:cts:greekLit:tlg0012.tlg002.omar:3.432	Τηλεμάχου ἕταροι μεγαλήτορος, ἦλθε δὲ χαλκεὺς
urn:cts:greekLit:tlg0012.tlg002.omar:3.433	ὅπλ' ἐν χερσὶν ἔχων χαλκήια, πείρατα τέχνης,
urn:cts:greekLit:tlg0012.tlg002.omar:3.434	ἄκμονά τε σφῦραν τ' ἐυποίητόν τε πυράγρην,
urn:cts:greekLit:tlg0012.tlg002.omar:3.435	οἷσίν τε χρυσὸν εἰργάξετο: ἦλθε δ' ̓Αθήνη
urn:cts:greekLit:tlg0012.tlg002.omar:3.436	ἱρῶν ἀντιόωσα. γέρων δ' ἱππηλάτα Νέστωρ
urn:cts:greekLit:tlg0012.tlg002.omar:3.437	χρυσὸν ἔδωχ': ὁ δ' ἔπειτα βοὸς κέρασιν περίχευεν
urn:cts:greekLit:tlg0012.tlg002.omar:3.438	ἀσκήσας, ἵν' ἄγαλμα θεὰ κεχάροιτο ἰδοῦσα.
urn:cts:greekLit:tlg0012.tlg002.omar:3.439	βοῦν δ' ἀγέτην κεράων Στρατίος καὶ δῖος ̓Εχέφρων.
urn:cts:greekLit:tlg0012.tlg002.omar:3.440	χέρνιβα δέ σφ' ̓́Αρητος ἐν ἀνθεμόεντι λέβητι
urn:cts:greekLit:tlg0012.tlg002.omar:3.441	ἤλυθεν ἐκ θαλάμοιο φέρων, ἑτέρῃ δ' ἔχεν οὐλὰς
urn:cts:greekLit:tlg0012.tlg002.omar:3.442	ἐν κανέῳ πέλεκυν δὲ μενεπτόλεμος Θρασυμήδης
urn:cts:greekLit:tlg0012.tlg002.omar:3.443	ὀξὺν ἔχων ἐν χειρὶ παρίστατο βοῦν ἐπικόψων.
urn:cts:greekLit:tlg0012.tlg002.omar:3.444	Περσεὺς δ' ἀμνίον εἶχε: γέρων δ' ἱππηλάτα Νέστωρ
urn:cts:greekLit:tlg0012.tlg002.omar:3.445	χέρνιβά τ' οὐλοχύτας τε κατήρχετο, πολλὰ δ' ̓Αθήνῃ
urn:cts:greekLit:tlg0012.tlg002.omar:3.446	εὔχετ' ἀπαρχόμενος,  κεφαλῆς τρίχας ἐν πυρὶ βάλλων.
urn:cts:greekLit:tlg0012.tlg002.omar:3.447	αὐτὰρ ἐπεί ῥ' εὔξαντο καὶ οὐλοχύτας προβάλοντο,
urn:cts:greekLit:tlg0012.tlg002.omar:3.448	αὐτίκα Νέστορος υἱὸς ὑπέρθυμος Θρασυμήδης
urn:cts:greekLit:tlg0012.tlg002.omar:3.449	ἤλασεν ἄγχι στάς: πέλεκυς δ' ἀπέκοψε τένοντας
urn:cts:greekLit:tlg0012.tlg002.omar:3.450	αὐχενίους,  λῦσεν δὲ βοὸς μένος. αἱ δ' ὀλόλυξαν
urn:cts:greekLit:tlg0012.tlg002.omar:3.451	θυγατέρες τε νυοί τε καὶ αἰδοίη παράκοιτις
urn:cts:greekLit:tlg0012.tlg002.omar:3.452	Νέστορος, Εὐρυδίκη, πρέσβα Κλυμένοιο θυγατρῶν.
urn:cts:greekLit:tlg0012.tlg002.omar:3.453	οἱ μὲν ἔπειτ' ἀνελόντες ἀπὸ χθονὸς εὐρυοδείης
urn:cts:greekLit:tlg0012.tlg002.omar:3.454	ἔσχον: ἀτὰρ σφάξεν Πεισίστρατος, ὄρχαμος ἀνδρῶν.
urn:cts:greekLit:tlg0012.tlg002.omar:3.455	τῆς δ' ἐπεὶ ἐκ μέλαν αἷμα ῥύη,  λίπε δ' ὀστέα θυμός,
urn:cts:greekLit:tlg0012.tlg002.omar:3.456	αἶψ' ἄρα μιν διέχευαν, ἄφαρ δ' ἐκ μηρία τάμνον
urn:cts:greekLit:tlg0012.tlg002.omar:3.457	πάντα κατὰ μοῖραν, κατά τε κνίσῃ ἐκάλυψαν
urn:cts:greekLit:tlg0012.tlg002.omar:3.458	δίπτυχα ποιήσαντες, ἐπ' αὐτῶν δ' ὠμοθέτησαν.
urn:cts:greekLit:tlg0012.tlg002.omar:3.459	καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον
urn:cts:greekLit:tlg0012.tlg002.omar:3.460	λεῖβε: νέοι δὲ παρ' αὐτὸν ἔχον πεμπώβολα χερσίν.
urn:cts:greekLit:tlg0012.tlg002.omar:3.461	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
urn:cts:greekLit:tlg0012.tlg002.omar:3.462	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
urn:cts:greekLit:tlg0012.tlg002.omar:3.463	ὤπτων δ' ἀκροπόρους ὀβελοὺς ἐν χερσὶν ἔχοντες.
urn:cts:greekLit:tlg0012.tlg002.omar:3.464	τόφρα δὲ Τηλέμαχον λοῦσεν καλὴ Πολυκάστη,
urn:cts:greekLit:tlg0012.tlg002.omar:3.465	Νέστορος ὁπλοτάτη θυγάτηρ Νηληϊάδαο.
urn:cts:greekLit:tlg0012.tlg002.omar:3.466	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
urn:cts:greekLit:tlg0012.tlg002.omar:3.467	ἀμφὶ δέ μιν φᾶρος καλὸν βάλεν ἠδὲ χιτῶνα,
urn:cts:greekLit:tlg0012.tlg002.omar:3.468	ἔκ ῥ' ἀσαμίνθου βῆ δέμας ἀθανάτοισιν ὁμοῖος:
urn:cts:greekLit:tlg0012.tlg002.omar:3.469	πὰρ δ' ὅ γε Νέστορ' ἰὼν κατ' ἄρ' ἕζετο, ποιμένα λαῶν.
urn:cts:greekLit:tlg0012.tlg002.omar:3.470	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
urn:cts:greekLit:tlg0012.tlg002.omar:3.471	δαίνυνθ' ἑζόμενοι: ἐπὶ δ' ἀνέρες ἐσθλοὶ ὄροντο
urn:cts:greekLit:tlg0012.tlg002.omar:3.472	οἶνον οἰνοχοεῦντες ἐνὶ χρυσέοις δεπάεσσιν.
urn:cts:greekLit:tlg0012.tlg002.omar:3.473	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:3.474	τοῖσι δὲ μύθων ἦρχε Γερήνιος ἱππότα Νέστωρ:
urn:cts:greekLit:tlg0012.tlg002.omar:3.475	“παῖδες ἐμοί,  ἄγε Τηλεμάχῳ καλλίτριχας ἵππους
urn:cts:greekLit:tlg0012.tlg002.omar:3.476	ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο.”
urn:cts:greekLit:tlg0012.tlg002.omar:3.477	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
urn:cts:greekLit:tlg0012.tlg002.omar:3.478	καρπαλίμως δ' ἔζευξαν ὑφ' ἅρμασιν ὠκέας ἵππους.
urn:cts:greekLit:tlg0012.tlg002.omar:3.479	ἐν δὲ γυνὴ ταμίη σῖτον καὶ οἶνον ἔθηκεν
urn:cts:greekLit:tlg0012.tlg002.omar:3.480	ὄψα τε,  οἷα ἔδουσι διοτρεφέες βασιλῆες.
urn:cts:greekLit:tlg0012.tlg002.omar:3.481	ἂν δ' ἄρα Τηλέμαχος περικαλλέα βήσετο δίφρον:
urn:cts:greekLit:tlg0012.tlg002.omar:3.482	πὰρ δ' ἄρα Νεστορίδης Πεισίστρατος, ὄρχαμος ἀνδρῶν,
urn:cts:greekLit:tlg0012.tlg002.omar:3.483	ἐς δίφρον τ' ἀνέβαινε καὶ ἡνία λάζετο χερσί,
urn:cts:greekLit:tlg0012.tlg002.omar:3.484	μάστιξεν δ' ἐλάαν, τὼ δ' οὐκ ἀέκοντε πετέσθην
urn:cts:greekLit:tlg0012.tlg002.omar:3.485	ἐς πεδίον,  λιπέτην δὲ Πύλου αἰπὺ πτολίεθρον.
urn:cts:greekLit:tlg0012.tlg002.omar:3.486	οἱ δὲ πανημέριοι σεῖον ζυγὸν ἀμφὶς ἔχοντες.
urn:cts:greekLit:tlg0012.tlg002.omar:3.487	δύσετό τ' ἠέλιος σκιόωντό τε πᾶσαι ἀγυιαί,
urn:cts:greekLit:tlg0012.tlg002.omar:3.488	ἐς Φηρὰς δ' ἵκοντο Διοκλῆος ποτὶ δῶμα,
urn:cts:greekLit:tlg0012.tlg002.omar:3.489	υἱέος ̓Ορτιλόχοιο, τὸν ̓Αλφειὸς τέκε παῖδα.
urn:cts:greekLit:tlg0012.tlg002.omar:3.490	ἔνθα δὲ νύκτ' ἄεσαν,  ὁ δὲ τοῖς πὰρ ξείνια θῆκεν.
urn:cts:greekLit:tlg0012.tlg002.omar:3.491	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:3.492	ἵππους τε ζεύγνυντ' ἀνά θ' ἅρματα ποικίλ' ἔβαινον:
urn:cts:greekLit:tlg0012.tlg002.omar:3.493	ἐκ δ' ἔλασαν προθύροιο καὶ αἰθούσης ἐριδούπου:
urn:cts:greekLit:tlg0012.tlg002.omar:3.494	μάστιξεν δ' ἐλάαν, τὼ δ' οὐκ ἀέκοντε πετέσθην.
urn:cts:greekLit:tlg0012.tlg002.omar:3.495	ἷξον δ' ἐς πεδίον πυρηφόρον,  ἔνθα δ' ἔπειτα
urn:cts:greekLit:tlg0012.tlg002.omar:3.496	ἦνον ὁδόν: τοῖον γὰρ ὑπέκφερον ὠκέες ἵπποι.
urn:cts:greekLit:tlg0012.tlg002.omar:3.497	δύσετό τ' ἠέλιος σκιόωντό τε πᾶσαι ἀγυιαί.
urn:cts:greekLit:tlg0012.tlg002.omar:4.1	οἱ δ' ἷξον κοίλην Λακεδαίμονα κητώεσσαν,
urn:cts:greekLit:tlg0012.tlg002.omar:4.2	πρὸς δ' ἄρα δώματ' ἔλων Μενελάου κυδαλίμοιο.
urn:cts:greekLit:tlg0012.tlg002.omar:4.3	τὸν δ' εὗρον δαινύντα γάμον πολλοῖσιν ἔτῃσιν
urn:cts:greekLit:tlg0012.tlg002.omar:4.4	υἱέος ἠδὲ θυγατρὸς ἀμύμονος ᾧ ἐνὶ οἴκῳ.
urn:cts:greekLit:tlg0012.tlg002.omar:4.5	τὴν μὲν ̓Αχιλλῆος ῥηξήνορος υἱέι πέμπεν:
urn:cts:greekLit:tlg0012.tlg002.omar:4.6	ἐν Τροίῃ γὰρ πρῶτον ὑπέσχετο καὶ κατένευσε
urn:cts:greekLit:tlg0012.tlg002.omar:4.7	δωσέμεναι, τοῖσιν δὲ θεοὶ γάμον ἐξετέλειον.
urn:cts:greekLit:tlg0012.tlg002.omar:4.8	τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι
urn:cts:greekLit:tlg0012.tlg002.omar:4.9	Μυρμιδόνων προτὶ ἄστυ περικλυτόν, οἷσιν ἄνασσεν.
urn:cts:greekLit:tlg0012.tlg002.omar:4.10	υἱέι δὲ Σπάρτηθεν ̓Αλέκτορος ἤγετο κούρην,
urn:cts:greekLit:tlg0012.tlg002.omar:4.11	ὅς οἱ τηλύγετος γένετο κρατερὸς Μεγαπένθης
urn:cts:greekLit:tlg0012.tlg002.omar:4.12	ἐκ δούλης: ̔Ελένῃ δὲ θεοὶ γόνον οὐκέτ' ἔφαινον,
urn:cts:greekLit:tlg0012.tlg002.omar:4.13	ἐπεὶ δὴ τὸ πρῶτον ἐγείνατο παῖδ' ἐρατεινήν,
urn:cts:greekLit:tlg0012.tlg002.omar:4.14	̔Ερμιόνην, ἣ εἶδος ἔχε χρυσέης ̓Αφροδίτης.
urn:cts:greekLit:tlg0012.tlg002.omar:4.15	ὣς οἱ μὲν δαίνυντο καθ' ὑψερεφὲς μέγα δῶμα
urn:cts:greekLit:tlg0012.tlg002.omar:4.16	γείτονες ἠδὲ ἔται Μενελάου κυδαλίμοιο,
urn:cts:greekLit:tlg0012.tlg002.omar:4.17	τερπόμενοι: μετὰ δέ σφιν ἐμέλπετο θεῖος ἀοιδὸς
urn:cts:greekLit:tlg0012.tlg002.omar:4.18	φορμίζων, δοιὼ δὲ κυβιστητῆρε κατ' αὐτούς,
urn:cts:greekLit:tlg0012.tlg002.omar:4.19	μολπῆς ἐξάρχοντος, ἐδίνευον κατὰ μέσσους.
urn:cts:greekLit:tlg0012.tlg002.omar:4.20	τὼ δ' αὖτ' ἐν προθύροισι δόμων αὐτώ τε καὶ ἵππω,
urn:cts:greekLit:tlg0012.tlg002.omar:4.21	Τηλέμαχός θ' ἥρως καὶ Νέστορος ἀγλαὸς υἱός,
urn:cts:greekLit:tlg0012.tlg002.omar:4.22	στῆσαν: ὁ δὲ προμολὼν ἴδετο κρείων ̓Ετεωνεύς,
urn:cts:greekLit:tlg0012.tlg002.omar:4.23	ὀτρηρὸς θεράπων Μενελάου κυδαλίμοιο,
urn:cts:greekLit:tlg0012.tlg002.omar:4.24	βῆ δ' ἴμεν ἀγγελέων διὰ δώματα ποιμένι λαῶν,
urn:cts:greekLit:tlg0012.tlg002.omar:4.25	ἀγχοῦ δ' ἱστάμενος ἔπεα πτερόεντα προσηύδα:
urn:cts:greekLit:tlg0012.tlg002.omar:4.26	“ξείνω δή τινε τώδε, διοτρεφὲς ὦ Μενέλαε,
urn:cts:greekLit:tlg0012.tlg002.omar:4.27	ἄνδρε δύω, γενεῇ δὲ Διὸς μεγάλοιο ἔικτον.
urn:cts:greekLit:tlg0012.tlg002.omar:4.28	ἀλλ' εἴπ', ἤ σφωιν καταλύσομεν ὠκέας ἵππους,
urn:cts:greekLit:tlg0012.tlg002.omar:4.29	ἦ ἄλλον πέμπωμεν ἱκανέμεν, ὅς κε φιλήσῃ.”
urn:cts:greekLit:tlg0012.tlg002.omar:4.30	τὸν δὲ μέγ' ὀχθήσας προσέφη ξανθὸς Μενέλαος:
urn:cts:greekLit:tlg0012.tlg002.omar:4.31	“οὐ μὲν νήπιος ἦσθα, Βοηθοί̈δη ̓Ετεωνεῦ,
urn:cts:greekLit:tlg0012.tlg002.omar:4.32	τὸ πρίν: ἀτὰρ μὲν νῦν γε πάϊς ὣς νήπια βάζεις.
urn:cts:greekLit:tlg0012.tlg002.omar:4.33	ἦ μὲν δὴ νῶι ξεινήια πολλὰ φαγόντε
urn:cts:greekLit:tlg0012.tlg002.omar:4.34	ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς
urn:cts:greekLit:tlg0012.tlg002.omar:4.35	ἐξοπίσω περ παύσῃ ὀιζύος.  ἀλλὰ λύ' ἵππους
urn:cts:greekLit:tlg0012.tlg002.omar:4.36	ξείνων, ἐς δ' αὐτοὺς προτέρω ἄγε θοινηθῆναι.”
urn:cts:greekLit:tlg0012.tlg002.omar:4.37	ὣς φάθ', ὁ δὲ μεγάροιο διέσσυτο, κέκλετο δ' ἄλλους
urn:cts:greekLit:tlg0012.tlg002.omar:4.38	ὀτρηροὺς θεράποντας ἅμα σπέσθαι ἑοῖ αὐτῷ.
urn:cts:greekLit:tlg0012.tlg002.omar:4.39	οἱ δ' ἵππους μὲν λῦσαν ὑπὸ ζυγοῦ ἱδρώοντας,
urn:cts:greekLit:tlg0012.tlg002.omar:4.40	καὶ τοὺς μὲν κατέδησαν ἐφ' ἱππείῃσι κάπῃσι,
urn:cts:greekLit:tlg0012.tlg002.omar:4.41	πὰρ δ' ἔβαλον ζειάς, ἀνὰ δὲ κρῖ λευκὸν ἔμιξαν,
urn:cts:greekLit:tlg0012.tlg002.omar:4.42	ἅρματα δ' ἔκλιναν πρὸς ἐνώπια παμφανόωντα,
urn:cts:greekLit:tlg0012.tlg002.omar:4.43	αὐτοὺς δ' εἰσῆγον θεῖον δόμον. οἱ δὲ ἰδόντες
urn:cts:greekLit:tlg0012.tlg002.omar:4.44	θαύμαζον κατὰ δῶμα διοτρεφέος βασιλῆος:
urn:cts:greekLit:tlg0012.tlg002.omar:4.45	ὥς τε γὰρ ἠελίου αἴγλη πέλεν ἠὲ σελήνης
urn:cts:greekLit:tlg0012.tlg002.omar:4.46	δῶμα καθ' ὑψερεφὲς Μενελάου κυδαλίμοιο.
urn:cts:greekLit:tlg0012.tlg002.omar:4.47	αὐτὰρ ἐπεὶ τάρπησαν ὁρώμενοι ὀφθαλμοῖσιν,
urn:cts:greekLit:tlg0012.tlg002.omar:4.48	ἔς ῥ' ἀσαμίνθους βάντες ἐυξέστας λούσαντο.
urn:cts:greekLit:tlg0012.tlg002.omar:4.49	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.omar:4.50	ἀμφὶ δ' ἄρα χλαίνας οὔλας βάλον ἠδὲ χιτῶνας,
urn:cts:greekLit:tlg0012.tlg002.omar:4.51	ἔς ῥα θρόνους ἕζοντο παρ' ̓Ατρεί̈δην Μενέλαον.
urn:cts:greekLit:tlg0012.tlg002.omar:4.52	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:4.53	καλῇ χρυσείῃ ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:4.54	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:4.55	σῖτον δ' αἰδοίη ταμίη παρέθηκε φέρουσα,
urn:cts:greekLit:tlg0012.tlg002.omar:4.56	εἴδατα πόλλ' ἐπιθεῖσα, χαριζομένη παρεόντων.
urn:cts:greekLit:tlg0012.tlg002.omar:4.57	δαιτρὸς δὲ κρειῶν πίνακας παρέθηκεν ἀείρας
urn:cts:greekLit:tlg0012.tlg002.omar:4.58	παντοίων, παρὰ δέ σφι τίθει χρύσεια κύπελλα.
urn:cts:greekLit:tlg0012.tlg002.omar:4.59	τὼ καὶ δεικνύμενος προσέφη ξανθὸς Μενέλαος:
urn:cts:greekLit:tlg0012.tlg002.omar:4.60	“σίτου θ' ἅπτεσθον καὶ χαίρετον.  αὐτὰρ ἔπειτα
urn:cts:greekLit:tlg0012.tlg002.omar:4.61	δείπνου πασσαμένω εἰρησόμεθ', οἵ τινές ἐστον
urn:cts:greekLit:tlg0012.tlg002.omar:4.62	ἀνδρῶν: οὐ γὰρ σφῷν γε γένος ἀπόλωλε τοκήων,
urn:cts:greekLit:tlg0012.tlg002.omar:4.63	ἀλλ' ἀνδρῶν γένος ἐστὲ διοτρεφέων βασιλήων
urn:cts:greekLit:tlg0012.tlg002.omar:4.64	σκηπτούχων, ἐπεὶ οὔ κε κακοὶ τοιούσδε τέκοιεν.”
urn:cts:greekLit:tlg0012.tlg002.omar:4.65	ὣς φάτο,  καί σφιν νῶτα βοὸς παρὰ πίονα θῆκεν
urn:cts:greekLit:tlg0012.tlg002.omar:4.66	ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ.
urn:cts:greekLit:tlg0012.tlg002.omar:4.67	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:4.68	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:4.69	δὴ τότε Τηλέμαχος προσεφώνεε Νέστορος υἱόν,
urn:cts:greekLit:tlg0012.tlg002.omar:4.70	ἄγχι σχὼν κεφαλήν,  ἵνα μὴ πευθοίαθ' οἱ ἄλλοι:
urn:cts:greekLit:tlg0012.tlg002.omar:4.71	“φράζεο, Νεστορίδη, τῷ ἐμῷ κεχαρισμένε θυμῷ,
urn:cts:greekLit:tlg0012.tlg002.omar:4.72	χαλκοῦ τε στεροπὴν κὰδ δώματα ἠχήεντα
urn:cts:greekLit:tlg0012.tlg002.omar:4.73	χρυσοῦ τ' ἠλέκτρου τε καὶ ἀργύρου ἠδ' ἐλέφαντος.
urn:cts:greekLit:tlg0012.tlg002.omar:4.74	Ζηνός που τοιήδε γ' ̓Ολυμπίου ἔνδοθεν αὐλή,
urn:cts:greekLit:tlg0012.tlg002.omar:4.75	ὅσσα τάδ' ἄσπετα πολλά: σέβας μ' ἔχει εἰσορόωντα.”
urn:cts:greekLit:tlg0012.tlg002.omar:4.75	τοῦ δ' ἀγορεύοντος ξύνετο ξανθὸς Μενέλαος,
urn:cts:greekLit:tlg0012.tlg002.omar:4.76	καί σφεας φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:4.77	“τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:
urn:cts:greekLit:tlg0012.tlg002.omar:4.78	ἀθάνατοι γὰρ τοῦ γε δόμοι καὶ κτήματ' ἔασιν:
urn:cts:greekLit:tlg0012.tlg002.omar:4.80	ἀνδρῶν δ' ἤ κέν τίς μοι ἐρίσσεται,  ἠὲ καὶ οὐκί,
urn:cts:greekLit:tlg0012.tlg002.omar:4.81	κτήμασιν. ἦ γὰρ πολλὰ παθὼν καὶ πόλλ' ἐπαληθεὶς
urn:cts:greekLit:tlg0012.tlg002.omar:4.82	ἠγαγόμην ἐν νηυσὶ καὶ ὀγδοάτῳ ἔτει ἦλθον,
urn:cts:greekLit:tlg0012.tlg002.omar:4.83	Κύπρον Φοινίκην τε καὶ Αἰγυπτίους ἐπαληθείς,
urn:cts:greekLit:tlg0012.tlg002.omar:4.84	Αἰθίοπάς θ' ἱκόμην καὶ Σιδονίους καὶ ̓Ερεμβοὺς
urn:cts:greekLit:tlg0012.tlg002.omar:4.85	καὶ Λιβύην,  ἵνα τ' ἄρνες ἄφαρ κεραοὶ τελέθουσι.
urn:cts:greekLit:tlg0012.tlg002.omar:4.86	τρὶς γὰρ τίκτει μῆλα τελεσφόρον εἰς ἐνιαυτόν.
urn:cts:greekLit:tlg0012.tlg002.omar:4.87	ἔνθα μὲν οὔτε ἄναξ ἐπιδευὴς οὔτε τι ποιμὴν
urn:cts:greekLit:tlg0012.tlg002.omar:4.88	τυροῦ καὶ κρειῶν οὐδὲ γλυκεροῖο γάλακτος,
urn:cts:greekLit:tlg0012.tlg002.omar:4.89	ἀλλ' αἰεὶ παρέχουσιν ἐπηετανὸν γάλα θῆσθαι.
urn:cts:greekLit:tlg0012.tlg002.omar:4.90	ἧος ἐγὼ περὶ κεῖνα πολὺν βίοτον συναγείρων
urn:cts:greekLit:tlg0012.tlg002.omar:4.91	ἠλώμην, τῆός μοι ἀδελφεὸν ἄλλος ἔπεφνεν
urn:cts:greekLit:tlg0012.tlg002.omar:4.92	λάθρῃ, ἀνωιστί, δόλῳ οὐλομένης ἀλόχοιο:
urn:cts:greekLit:tlg0012.tlg002.omar:4.93	ὣς οὔ τοι χαίρων τοῖσδε κτεάτεσσιν ἀνάσσω.
urn:cts:greekLit:tlg0012.tlg002.omar:4.94	καὶ πατέρων τάδε μέλλετ' ἀκουέμεν, οἵ τινες ὑμῖν
urn:cts:greekLit:tlg0012.tlg002.omar:4.95	εἰσίν,  ἐπεὶ μάλα πολλὰ πάθον, καὶ ἀπώλεσα οἶκον
urn:cts:greekLit:tlg0012.tlg002.omar:4.96	εὖ μάλα ναιετάοντα, κεχανδότα πολλὰ καὶ ἐσθλά.
urn:cts:greekLit:tlg0012.tlg002.omar:4.97	ὧν ὄφελον τριτάτην περ ἔχων ἐν δώμασι μοῖραν
urn:cts:greekLit:tlg0012.tlg002.omar:4.98	ναίειν, οἱ δ' ἄνδρες σόοι ἔμμεναι, οἳ τότ' ὄλοντο
urn:cts:greekLit:tlg0012.tlg002.omar:4.99	Τροίῃ ἐν εὐρείῃ ἑκὰς ̓́Αργεος ἱπποβότοιο.
urn:cts:greekLit:tlg0012.tlg002.omar:4.100	ἀλλ' ἔμπης πάντας μὲν ὀδυρόμενος καὶ ἀχεύων
urn:cts:greekLit:tlg0012.tlg002.omar:4.101	πολλάκις ἐν μεγάροισι καθήμενος ἡμετέροισιν
urn:cts:greekLit:tlg0012.tlg002.omar:4.102	ἄλλοτε μέν τε γόῳ φρένα τέρπομαι, ἄλλοτε δ' αὖτε
urn:cts:greekLit:tlg0012.tlg002.omar:4.103	παύομαι: αἰψηρὸς δὲ κόρος κρυεροῖο γόοιο.
urn:cts:greekLit:tlg0012.tlg002.omar:4.104	τῶν πάντων οὐ τόσσον ὀδύρομαι, ἀχνύμενός περ,
urn:cts:greekLit:tlg0012.tlg002.omar:4.105	ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν
urn:cts:greekLit:tlg0012.tlg002.omar:4.106	μνωομένῳ, ἐπεὶ οὔ τις ̓Αχαιῶν τόσς' ἐμόγησεν,
urn:cts:greekLit:tlg0012.tlg002.omar:4.107	ὅσς' ̓Οδυσεὺς ἐμόγησε καὶ ἤρατο. τῷ δ' ἄρ' ἔμελλεν
urn:cts:greekLit:tlg0012.tlg002.omar:4.108	αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον
urn:cts:greekLit:tlg0012.tlg002.omar:4.109	κείνου, ὅπως δὴ δηρὸν ἀποίχεται, οὐδέ τι ἴδμεν,
urn:cts:greekLit:tlg0012.tlg002.omar:4.110	ζώει ὅ γ' ἦ τέθνηκεν.  ὀδύρονταί νύ που αὐτὸν
urn:cts:greekLit:tlg0012.tlg002.omar:4.111	Λαέρτης θ' ὁ γέρων καὶ ἐχέφρων Πηνελόπεια
urn:cts:greekLit:tlg0012.tlg002.omar:4.112	Τηλέμαχός θ', ὃν ἔλειπε νέον γεγαῶτ' ἐνὶ οἴκῳ.”
urn:cts:greekLit:tlg0012.tlg002.omar:4.113	ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο.
urn:cts:greekLit:tlg0012.tlg002.omar:4.114	δάκρυ δ' ἀπὸ βλεφάρων χαμάδις βάλε πατρὸς ἀκούσας,
urn:cts:greekLit:tlg0012.tlg002.omar:4.115	χλαῖναν πορφυρέην ἄντ' ὀφθαλμοῖιν ἀνασχὼν
urn:cts:greekLit:tlg0012.tlg002.omar:4.116	ἀμφοτέρῃσιν χερσί. νόησε δέ μιν Μενέλαος,
urn:cts:greekLit:tlg0012.tlg002.omar:4.117	μερμήριξε δ' ἔπειτα κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:4.118	ἠέ μιν αὐτὸν πατρὸς ἐάσειε μνησθῆναι
urn:cts:greekLit:tlg0012.tlg002.omar:4.119	ἦ πρῶτ' ἐξερέοιτο ἕκαστά τε πειρήσαιτο.
urn:cts:greekLit:tlg0012.tlg002.omar:4.120	ἧος ὁ ταῦθ' ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:4.121	ἐκ δ' ̔Ελένη θαλάμοιο θυώδεος ὑψορόφοιο
urn:cts:greekLit:tlg0012.tlg002.omar:4.122	ἤλυθεν ̓Αρτέμιδι χρυσηλακάτῳ ἐικυῖα.
urn:cts:greekLit:tlg0012.tlg002.omar:4.123	τῇ δ' ἄρ' ἅμ' ̓Αδρήστη κλισίην εὔτυκτον ἔθηκεν,
urn:cts:greekLit:tlg0012.tlg002.omar:4.124	̓Αλκίππη δὲ τάπητα φέρεν μαλακοῦ ἐρίοιο,
urn:cts:greekLit:tlg0012.tlg002.omar:4.125	Φυλὼ δ' ἀργύρεον τάλαρον φέρε,  τόν οἱ ἔθηκεν
urn:cts:greekLit:tlg0012.tlg002.omar:4.126	̓Αλκάνδρη, Πολύβοιο δάμαρ, ὃς ἔναι' ἐνὶ Θήβῃς
urn:cts:greekLit:tlg0012.tlg002.omar:4.127	Αἰγυπτίῃς, ὅθι πλεῖστα δόμοις ἐν κτήματα κεῖται:
urn:cts:greekLit:tlg0012.tlg002.omar:4.128	ὃς Μενελάῳ δῶκε δύ' ἀργυρέας ἀσαμίνθους,
urn:cts:greekLit:tlg0012.tlg002.omar:4.129	δοιοὺς δὲ τρίποδας, δέκα δὲ χρυσοῖο τάλαντα.
urn:cts:greekLit:tlg0012.tlg002.omar:4.130	χωρὶς δ' αὖθ' ̔Ελένῃ ἄλοχος πόρε κάλλιμα δῶρα:
urn:cts:greekLit:tlg0012.tlg002.omar:4.131	χρυσέην τ' ἠλακάτην τάλαρόν θ' ὑπόκυκλον ὄπασσεν
urn:cts:greekLit:tlg0012.tlg002.omar:4.132	ἀργύρεον, χρυσῷ δ' ἐπὶ χείλεα κεκράαντο.
urn:cts:greekLit:tlg0012.tlg002.omar:4.133	τόν ῥά οἱ ἀμφίπολος Φυλὼ παρέθηκε φέρουσα
urn:cts:greekLit:tlg0012.tlg002.omar:4.134	νήματος ἀσκητοῖο βεβυσμένον: αὐτὰρ ἐπ' αὐτῷ
urn:cts:greekLit:tlg0012.tlg002.omar:4.135	ἠλακάτη τετάνυστο ἰοδνεφὲς εἶρος ἔχουσα.
urn:cts:greekLit:tlg0012.tlg002.omar:4.136	ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν.
urn:cts:greekLit:tlg0012.tlg002.omar:4.137	αὐτίκα δ' ἥ γ' ἐπέεσσι πόσιν ἐρέεινεν ἕκαστα:
urn:cts:greekLit:tlg0012.tlg002.omar:4.138	“ἴδμεν δή, Μενέλαε διοτρεφές, οἵ τινες οἵδε
urn:cts:greekLit:tlg0012.tlg002.omar:4.139	ἀνδρῶν εὐχετόωνται ἱκανέμεν ἡμέτερον δῶ;
urn:cts:greekLit:tlg0012.tlg002.omar:4.140	ψεύσομαι ἦ ἔτυμον ἐρέω;  κέλεται δέ με θυμός.
urn:cts:greekLit:tlg0012.tlg002.omar:4.141	οὐ γάρ πώ τινά φημι ἐοικότα ὧδε ἰδέσθαι
urn:cts:greekLit:tlg0012.tlg002.omar:4.142	οὔτ' ἄνδρ' οὔτε γυναῖκα, σέβας μ' ἔχει εἰσορόωσαν,
urn:cts:greekLit:tlg0012.tlg002.omar:4.143	ὡς ὅδ' ̓Οδυσσῆος μεγαλήτορος υἷι ἔοικε,
urn:cts:greekLit:tlg0012.tlg002.omar:4.144	Τηλεμάχῳ, τὸν ἔλειπε νέον γεγαῶτ' ἐνὶ οἴκῳ
urn:cts:greekLit:tlg0012.tlg002.omar:4.145	κεῖνος ἀνήρ,  ὅτ' ἐμεῖο κυνώπιδος εἵνεκ' ̓Αχαιοὶ
urn:cts:greekLit:tlg0012.tlg002.omar:4.146	ἤλθεθ' ὑπὸ Τροίην πόλεμον θρασὺν ὁρμαίνοντες.”
urn:cts:greekLit:tlg0012.tlg002.omar:4.147	τὴν δ' ἀπαμειβόμενος προσέφη ξανθὸς Μενέλαος:
urn:cts:greekLit:tlg0012.tlg002.omar:4.148	“οὕτω νῦν καὶ ἐγὼ νοέω, γύναι, ὡς σὺ ἐίσκεις:
urn:cts:greekLit:tlg0012.tlg002.omar:4.149	κείνου γὰρ τοιοίδε πόδες τοιαίδε τε χεῖρες
urn:cts:greekLit:tlg0012.tlg002.omar:4.150	ὀφθαλμῶν τε βολαὶ κεφαλή τ' ἐφύπερθέ τε χαῖται.
urn:cts:greekLit:tlg0012.tlg002.omar:4.151	καὶ νῦν ἦ τοι ἐγὼ μεμνημένος ἀμφ' ̓Οδυσῆι
urn:cts:greekLit:tlg0012.tlg002.omar:4.152	μυθεόμην, ὅσα κεῖνος ὀιζύσας ἐμόγησεν
urn:cts:greekLit:tlg0012.tlg002.omar:4.153	ἀμφ' ἐμοί, αὐτὰρ ὁ πικρὸν ὑπ' ὀφρύσι δάκρυον εἶβε,
urn:cts:greekLit:tlg0012.tlg002.omar:4.154	χλαῖναν πορφυρέην ἄντ' ὀφθαλμοῖιν ἀνασχών.”
urn:cts:greekLit:tlg0012.tlg002.omar:4.155	τὸν δ' αὖ Νεστορίδης Πεισίστρατος ἀντίον ηὔδα:
urn:cts:greekLit:tlg0012.tlg002.omar:4.156	“̓Ατρεί̈δη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:4.157	κείνου μέν τοι ὅδ' υἱὸς ἐτήτυμον, ὡς ἀγορεύεις:
urn:cts:greekLit:tlg0012.tlg002.omar:4.158	ἀλλὰ σαόφρων ἐστί, νεμεσσᾶται δ' ἐνὶ θυμῷ
urn:cts:greekLit:tlg0012.tlg002.omar:4.159	ὧδ' ἐλθὼν τὸ πρῶτον ἐπεσβολίας ἀναφαίνειν
urn:cts:greekLit:tlg0012.tlg002.omar:4.160	ἄντα σέθεν,  τοῦ νῶι θεοῦ ὣς τερπόμεθ' αὐδῇ.
urn:cts:greekLit:tlg0012.tlg002.omar:4.161	αὐτὰρ ἐμὲ προέηκε Γερήνιος ἱππότα Νέστωρ
urn:cts:greekLit:tlg0012.tlg002.omar:4.162	τῷ ἅμα πομπὸν ἕπεσθαι: ἐέλδετο γάρ σε ἰδέσθαι,
urn:cts:greekLit:tlg0012.tlg002.omar:4.163	ὄφρα οἱ ἤ τι ἔπος ὑποθήσεαι ἠέ τι ἔργον.
urn:cts:greekLit:tlg0012.tlg002.omar:4.164	πολλὰ γὰρ ἄλγε' ἔχει πατρὸς πάϊς οἰχομένοιο
urn:cts:greekLit:tlg0012.tlg002.omar:4.165	ἐν μεγάροις,  ᾧ μὴ ἄλλοι ἀοσσητῆρες ἔωσιν,
urn:cts:greekLit:tlg0012.tlg002.omar:4.166	ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι
urn:cts:greekLit:tlg0012.tlg002.omar:4.167	εἴς' οἵ κεν κατὰ δῆμον ἀλάλκοιεν κακότητα.”
urn:cts:greekLit:tlg0012.tlg002.omar:4.168	τὸν δ' ἀπαμειβόμενος προσέφη ξανθὸς Μενέλαος:
urn:cts:greekLit:tlg0012.tlg002.omar:4.169	“ὢ πόποι, ἦ μάλα δὴ φίλου ἀνέρος υἱὸς ἐμὸν δῶ
urn:cts:greekLit:tlg0012.tlg002.omar:4.170	ἵκεθ',  ὃς εἵνεκ' ἐμεῖο πολέας ἐμόγησεν ἀέθλους:
urn:cts:greekLit:tlg0012.tlg002.omar:4.171	καί μιν ἔφην ἐλθόντα φιλησέμεν ἔξοχον ἄλλων
urn:cts:greekLit:tlg0012.tlg002.omar:4.172	̓Αργείων, εἰ νῶιν ὑπεὶρ ἅλα νόστον ἔδωκε
urn:cts:greekLit:tlg0012.tlg002.omar:4.173	νηυσὶ θοῇσι γενέσθαι ̓Ολύμπιος εὐρύοπα Ζεύς.
urn:cts:greekLit:tlg0012.tlg002.omar:4.174	καί κέ οἱ ̓́Αργεϊ νάσσα πόλιν καὶ δώματ' ἔτευξα,
urn:cts:greekLit:tlg0012.tlg002.omar:4.175	ἐξ ̓Ιθάκης ἀγαγὼν σὺν κτήμασι καὶ τέκεϊ ᾧ
urn:cts:greekLit:tlg0012.tlg002.omar:4.176	καὶ πᾶσιν λαοῖσι, μίαν πόλιν ἐξαλαπάξας,
urn:cts:greekLit:tlg0012.tlg002.omar:4.177	αἳ περιναιετάουσιν, ἀνάσσονται δ' ἐμοὶ αὐτῷ.
urn:cts:greekLit:tlg0012.tlg002.omar:4.178	καί κε θάμ' ἐνθάδ' ἐόντες ἐμισγόμεθ': οὐδέ κεν ἡμέας
urn:cts:greekLit:tlg0012.tlg002.omar:4.179	ἄλλο διέκρινεν φιλέοντέ τε τερπομένω τε,
urn:cts:greekLit:tlg0012.tlg002.omar:4.180	πρίν γ' ὅτε δὴ θανάτοιο μέλαν νέφος ἀμφεκάλυψεν.
urn:cts:greekLit:tlg0012.tlg002.omar:4.181	ἀλλὰ τὰ μέν που μέλλεν ἀγάσσεσθαι θεὸς αὐτός,
urn:cts:greekLit:tlg0012.tlg002.omar:4.182	ὃς κεῖνον δύστηνον ἀνόστιμον οἶον ἔθηκεν.”
urn:cts:greekLit:tlg0012.tlg002.omar:4.183	ὣς φάτο, τοῖσι δὲ πᾶσιν ὑφ' ἵμερον ὦρσε γόοιο.
urn:cts:greekLit:tlg0012.tlg002.omar:4.184	κλαῖε μὲν ̓Αργείη ̔Ελένη, Διὸς ἐκγεγαυῖα,
urn:cts:greekLit:tlg0012.tlg002.omar:4.185	κλαῖε δὲ Τηλέμαχός τε καὶ ̓Ατρεί̈δης Μενέλαος,
urn:cts:greekLit:tlg0012.tlg002.omar:4.186	οὐδ' ἄρα Νέστορος υἱὸς ἀδακρύτω ἔχεν ὄσσε:
urn:cts:greekLit:tlg0012.tlg002.omar:4.187	μνήσατο γὰρ κατὰ θυμὸν ἀμύμονος ̓Αντιλόχοιο,
urn:cts:greekLit:tlg0012.tlg002.omar:4.188	τόν ῥ' ̓Ηοῦς ἔκτεινε φαεινῆς ἀγλαὸς υἱός:
urn:cts:greekLit:tlg0012.tlg002.omar:4.189	τοῦ ὅ γ' ἐπιμνησθεὶς ἔπεα πτερόεντ' ἀγόρευεν:
urn:cts:greekLit:tlg0012.tlg002.omar:4.190	“̓Ατρεί̈δη,  περὶ μέν σε βροτῶν πεπνυμένον εἶναι
urn:cts:greekLit:tlg0012.tlg002.omar:4.191	Νέστωρ φάσχ' ὁ γέρων, ὅτ' ἐπιμνησαίμεθα σεῖο
urn:cts:greekLit:tlg0012.tlg002.omar:4.192	οἷσιν ἐνὶ μεγάροισι, καὶ ἀλλήλους ἐρέοιμεν.
urn:cts:greekLit:tlg0012.tlg002.omar:4.193	καὶ νῦν, εἴ τί που ἔστι, πίθοιό μοι: οὐ γὰρ ἐγώ γε
urn:cts:greekLit:tlg0012.tlg002.omar:4.194	τέρπομ' ὀδυρόμενος μεταδόρπιος, ἀλλὰ καὶ ἠὼς
urn:cts:greekLit:tlg0012.tlg002.omar:4.195	ἔσσεται ἠριγένεια: νεμεσσῶμαί γε μὲν οὐδὲν
urn:cts:greekLit:tlg0012.tlg002.omar:4.196	κλαίειν ὅς κε θάνῃσι βροτῶν καὶ πότμον ἐπίσπῃ.
urn:cts:greekLit:tlg0012.tlg002.omar:4.197	τοῦτό νυ καὶ γέρας οἶον ὀιζυροῖσι βροτοῖσιν,
urn:cts:greekLit:tlg0012.tlg002.omar:4.198	κείρασθαί τε κόμην βαλέειν τ' ἀπὸ δάκρυ παρειῶν.
urn:cts:greekLit:tlg0012.tlg002.omar:4.199	καὶ γὰρ ἐμὸς τέθνηκεν ἀδελφεός, οὔ τι κάκιστος
urn:cts:greekLit:tlg0012.tlg002.omar:4.200	̓Αργείων: μέλλεις δὲ σὺ ἴδμεναι: οὐ γὰρ ἐγώ γε
urn:cts:greekLit:tlg0012.tlg002.omar:4.201	ἤντης' οὐδὲ ἴδον: περὶ δ' ἄλλων φασὶ γενέσθαι
urn:cts:greekLit:tlg0012.tlg002.omar:4.202	̓Αντίλοχον, πέρι μὲν θείειν ταχὺν ἠδὲ μαχητήν.”
urn:cts:greekLit:tlg0012.tlg002.omar:4.203	τὸν δ' ἀπαμειβόμενος προσέφη ξανθὸς Μενέλαος:
urn:cts:greekLit:tlg0012.tlg002.omar:4.204	“ὦ φίλ', ἐπεὶ τόσα εἶπες, ὅς' ἂν πεπνυμένος ἀνὴρ
urn:cts:greekLit:tlg0012.tlg002.omar:4.205	εἴποι καὶ ῥέξειε,  καὶ ὃς προγενέστερος εἴη:
urn:cts:greekLit:tlg0012.tlg002.omar:4.206	τοίου γὰρ καὶ πατρός, ὃ καὶ πεπνυμένα βάζεις,
urn:cts:greekLit:tlg0012.tlg002.omar:4.207	ῥεῖα δ' ἀρίγνωτος γόνος ἀνέρος ᾧ τε Κρονίων
urn:cts:greekLit:tlg0012.tlg002.omar:4.208	ὄλβον ἐπικλώσῃ γαμέοντί τε γεινομένῳ τε,
urn:cts:greekLit:tlg0012.tlg002.omar:4.209	ὡς νῦν Νέστορι δῶκε διαμπερὲς ἤματα πάντα
urn:cts:greekLit:tlg0012.tlg002.omar:4.210	αὐτὸν μὲν λιπαρῶς γηρασκέμεν ἐν μεγάροισιν,
urn:cts:greekLit:tlg0012.tlg002.omar:4.211	υἱέας αὖ πινυτούς τε καὶ ἔγχεσιν εἶναι ἀρίστους.
urn:cts:greekLit:tlg0012.tlg002.omar:4.212	ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,
urn:cts:greekLit:tlg0012.tlg002.omar:4.213	δόρπου δ' ἐξαῦτις μνησώμεθα, χερσὶ δ' ἐφ' ὕδωρ
urn:cts:greekLit:tlg0012.tlg002.omar:4.214	χευάντων. μῦθοι δὲ καὶ ἠῶθέν περ ἔσονται
urn:cts:greekLit:tlg0012.tlg002.omar:4.215	Τηλεμάχῳ καὶ ἐμοὶ διαειπέμεν ἀλλήλοισιν.”
urn:cts:greekLit:tlg0012.tlg002.omar:4.216	ὣς ἔφατ', ̓Ασφαλίων δ' ἄρ ὕδωρ ἐπὶ χεῖρας ἔχευεν,
urn:cts:greekLit:tlg0012.tlg002.omar:4.217	ὀτρηρὸς θεράπων Μενελάου κυδαλίμοιο.
urn:cts:greekLit:tlg0012.tlg002.omar:4.218	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:4.219	ἔνθ' αὖτ' ἄλλ' ἐνόης' ̔Ελένη Διὸς ἐκγεγαυῖα:
urn:cts:greekLit:tlg0012.tlg002.omar:4.220	αὐτίκ' ἄρ' εἰς οἶνον βάλε φάρμακον,  ἔνθεν ἔπινον,
urn:cts:greekLit:tlg0012.tlg002.omar:4.221	νηπενθές τ' ἄχολόν τε, κακῶν ἐπίληθον ἁπάντων.
urn:cts:greekLit:tlg0012.tlg002.omar:4.222	ὃς τὸ καταβρόξειεν, ἐπὴν κρητῆρι μιγείη,
urn:cts:greekLit:tlg0012.tlg002.omar:4.223	οὔ κεν ἐφημέριός γε βάλοι κατὰ δάκρυ παρειῶν,
urn:cts:greekLit:tlg0012.tlg002.omar:4.224	οὐδ' εἴ οἱ κατατεθναίη μήτηρ τε πατήρ τε,
urn:cts:greekLit:tlg0012.tlg002.omar:4.225	οὐδ' εἴ οἱ προπάροιθεν ἀδελφεὸν ἢ φίλον υἱὸν
urn:cts:greekLit:tlg0012.tlg002.omar:4.226	χαλκῷ δηιόῳεν, ὁ δ' ὀφθαλμοῖσιν ὁρῷτο.
urn:cts:greekLit:tlg0012.tlg002.omar:4.227	τοῖα Διὸς θυγάτηρ ἔχε φάρμακα μητιόεντα,
urn:cts:greekLit:tlg0012.tlg002.omar:4.228	ἐσθλά, τά οἱ Πολύδαμνα πόρεν, Θῶνος παράκοιτις
urn:cts:greekLit:tlg0012.tlg002.omar:4.229	Αἰγυπτίη, τῇ πλεῖστα φέρει ζείδωρος ἄρουρα
urn:cts:greekLit:tlg0012.tlg002.omar:4.230	φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά:
urn:cts:greekLit:tlg0012.tlg002.omar:4.231	ἰητρὸς δὲ ἕκαστος ἐπιστάμενος περὶ πάντων
urn:cts:greekLit:tlg0012.tlg002.omar:4.232	ἀνθρώπων: ἦ γὰρ Παιήονός εἰσι γενέθλης.
urn:cts:greekLit:tlg0012.tlg002.omar:4.233	αὐτὰρ ἐπεί ῥ' ἐνέηκε κέλευσέ τε οἰνοχοῆσαι,
urn:cts:greekLit:tlg0012.tlg002.omar:4.234	ἐξαῦτις μύθοισιν ἀμειβομένη προσέειπεν:
urn:cts:greekLit:tlg0012.tlg002.omar:4.235	“̓Ατρεί̈δη Μενέλαε διοτρεφὲς ἠδὲ καὶ οἵδε
urn:cts:greekLit:tlg0012.tlg002.omar:4.236	ἀνδρῶν ἐσθλῶν παῖδες: ἀτὰρ θεὸς ἄλλοτε ἄλλῳ
urn:cts:greekLit:tlg0012.tlg002.omar:4.237	Ζεὺς ἀγαθόν τε κακόν τε διδοῖ: δύναται γὰρ ἅπαντα:
urn:cts:greekLit:tlg0012.tlg002.omar:4.238	ἦ τοι νῦν δαίνυσθε καθήμενοι ἐν μεγάροισι
urn:cts:greekLit:tlg0012.tlg002.omar:4.239	καὶ μύθοις τέρπεσθε: ἐοικότα γὰρ καταλέξω.
urn:cts:greekLit:tlg0012.tlg002.omar:4.240	πάντα μὲν οὐκ ἂν ἐγὼ μυθήσομαι οὐδ' ὀνομήνω,
urn:cts:greekLit:tlg0012.tlg002.omar:4.241	ὅσσοι ̓Οδυσσῆος ταλασίφρονός εἰσιν ἄεθλοι:
urn:cts:greekLit:tlg0012.tlg002.omar:4.242	ἀλλ' οἷον τόδ' ἔρεξε καὶ ἔτλη καρτερὸς ἀνὴρ
urn:cts:greekLit:tlg0012.tlg002.omar:4.243	δήμῳ ἔνι Τρώων, ὅθι πάσχετε πήματ' ̓Αχαιοί.
urn:cts:greekLit:tlg0012.tlg002.omar:4.244	αὐτόν μιν πληγῇσιν ἀεικελίῃσι δαμάσσας,
urn:cts:greekLit:tlg0012.tlg002.omar:4.245	σπεῖρα κάκ' ἀμφ' ὤμοισι βαλών,  οἰκῆι ἐοικώς,
urn:cts:greekLit:tlg0012.tlg002.omar:4.246	ἀνδρῶν δυσμενέων κατέδυ πόλιν εὐρυάγυιαν:
urn:cts:greekLit:tlg0012.tlg002.omar:4.247	ἄλλῳ δ' αὐτὸν φωτὶ κατακρύπτων ἤισκε,
urn:cts:greekLit:tlg0012.tlg002.omar:4.248	δέκτῃ, ὃς οὐδὲν τοῖος ἔην ἐπὶ νηυσὶν ̓Αχαιῶν.
urn:cts:greekLit:tlg0012.tlg002.omar:4.249	τῷ ἴκελος κατέδυ Τρώων πόλιν, οἱ δ' ἀβάκησαν
urn:cts:greekLit:tlg0012.tlg002.omar:4.250	πάντες: ἐγὼ δέ μιν οἴη ἀνέγνων τοῖον ἐόντα,
urn:cts:greekLit:tlg0012.tlg002.omar:4.251	καί μιν ἀνηρώτων: ὁ δὲ κερδοσύνῃ ἀλέεινεν.
urn:cts:greekLit:tlg0012.tlg002.omar:4.252	ἀλλ' ὅτε δή μιν ἐγὼ λόεον καὶ χρῖον ἐλαίῳ,
urn:cts:greekLit:tlg0012.tlg002.omar:4.253	ἀμφὶ δὲ εἵματα ἕσσα καὶ ὤμοσα καρτερὸν ὅρκον
urn:cts:greekLit:tlg0012.tlg002.omar:4.254	μὴ μὲν πρὶν ̓Οδυσῆα μετὰ Τρώεσς' ἀναφῆναι,
urn:cts:greekLit:tlg0012.tlg002.omar:4.255	πρίν γε τὸν ἐς νῆάς τε θοὰς κλισίας τ' ἀφικέσθαι,
urn:cts:greekLit:tlg0012.tlg002.omar:4.256	καὶ τότε δή μοι πάντα νόον κατέλεξεν ̓Αχαιῶν.
urn:cts:greekLit:tlg0012.tlg002.omar:4.257	πολλοὺς δὲ Τρώων κτείνας ταναήκεϊ χαλκῷ
urn:cts:greekLit:tlg0012.tlg002.omar:4.258	ἦλθε μετ' ̓Αργείους, κατὰ δὲ φρόνιν ἤγαγε πολλήν.
urn:cts:greekLit:tlg0012.tlg002.omar:4.259	ἔνθ' ἄλλαι Τρῳαὶ λίγ' ἐκώκυον: αὐτὰρ ἐμὸν κῆρ
urn:cts:greekLit:tlg0012.tlg002.omar:4.260	χαῖρ',  ἐπεὶ ἤδη μοι κραδίη τέτραπτο νέεσθαι
urn:cts:greekLit:tlg0012.tlg002.omar:4.261	ἂψ οἶκόνδ', ἄτην δὲ μετέστενον, ἣν ̓Αφροδίτη
urn:cts:greekLit:tlg0012.tlg002.omar:4.262	δῶχ', ὅτε μ' ἤγαγε κεῖσε φίλης ἀπὸ πατρίδος αἴης,
urn:cts:greekLit:tlg0012.tlg002.omar:4.263	παῖδά τ' ἐμὴν νοσφισσαμένην θάλαμόν τε πόσιν τε
urn:cts:greekLit:tlg0012.tlg002.omar:4.264	οὔ τευ δευόμενον, οὔτ' ἂρ φρένας οὔτε τι εἶδος.”
urn:cts:greekLit:tlg0012.tlg002.omar:4.265	τὴν δ' ἀπαμειβόμενος προσέφη ξανθὸς Μενέλαος:
urn:cts:greekLit:tlg0012.tlg002.omar:4.266	“ναὶ δὴ ταῦτά γε πάντα, γύναι, κατὰ μοῖραν ἔειπες.
urn:cts:greekLit:tlg0012.tlg002.omar:4.267	ἤδη μὲν πολέων ἐδάην βουλήν τε νόον τε
urn:cts:greekLit:tlg0012.tlg002.omar:4.268	ἀνδρῶν ἡρώων, πολλὴν δ' ἐπελήλυθα γαῖαν:
urn:cts:greekLit:tlg0012.tlg002.omar:4.269	ἀλλ' οὔ πω τοιοῦτον ἐγὼν ἴδον ὀφθαλμοῖσιν,
urn:cts:greekLit:tlg0012.tlg002.omar:4.270	οἷν ̓Οδυσσῆος ταλασίφρονος ἔσκε φίλον κῆρ.
urn:cts:greekLit:tlg0012.tlg002.omar:4.271	οἷον καὶ τόδ' ἔρεξε καὶ ἔτλη καρτερὸς ἀνὴρ
urn:cts:greekLit:tlg0012.tlg002.omar:4.272	ἵππῳ ἔνι ξεστῷ, ἵν' ἐνήμεθα πάντες ἄριστοι
urn:cts:greekLit:tlg0012.tlg002.omar:4.273	̓Αργείων Τρώεσσι φόνον καὶ κῆρα φέροντες.
urn:cts:greekLit:tlg0012.tlg002.omar:4.274	ἦλθες ἔπειτα σὺ κεῖσε: κελευσέμεναι δέ ς' ἔμελλε
urn:cts:greekLit:tlg0012.tlg002.omar:4.275	δαίμων,  ὃς Τρώεσσιν ἐβούλετο κῦδος ὀρέξαι:
urn:cts:greekLit:tlg0012.tlg002.omar:4.276	καί τοι Δηί̈φοβος θεοείκελος ἕσπετ' ἰούσῃ.
urn:cts:greekLit:tlg0012.tlg002.omar:4.277	τρὶς δὲ περίστειξας κοῖλον λόχον ἀμφαφόωσα,
urn:cts:greekLit:tlg0012.tlg002.omar:4.278	ἐκ δ' ὀνομακλήδην Δαναῶν ὀνόμαζες ἀρίστους,
urn:cts:greekLit:tlg0012.tlg002.omar:4.279	πάντων ̓Αργείων φωνὴν ἴσκους' ἀλόχοισιν.
urn:cts:greekLit:tlg0012.tlg002.omar:4.280	αὐτὰρ ἐγὼ καὶ Τυδεί̈δης καὶ δῖος ̓Οδυσσεὺς
urn:cts:greekLit:tlg0012.tlg002.omar:4.281	ἥμενοι ἐν μέσσοισιν ἀκούσαμεν ὡς ἐβόησας.
urn:cts:greekLit:tlg0012.tlg002.omar:4.282	νῶι μὲν ἀμφοτέρω μενεήναμεν ὁρμηθέντε
urn:cts:greekLit:tlg0012.tlg002.omar:4.283	ἢ ἐξελθέμεναι, ἢ ἔνδοθεν αἶψ' ὑπακοῦσαι:
urn:cts:greekLit:tlg0012.tlg002.omar:4.284	ἀλλ' ̓Οδυσεὺς κατέρυκε καὶ ἔσχεθεν ἱεμένω περ.
urn:cts:greekLit:tlg0012.tlg002.omar:4.285	ἔνθ' ἄλλοι μὲν πάντες ἀκὴν ἔσαν υἷες ̓Αχαιῶν,
urn:cts:greekLit:tlg0012.tlg002.omar:4.286	̓́Αντικλος δὲ σέ γ' οἶος ἀμείψασθαι ἐπέεσσιν
urn:cts:greekLit:tlg0012.tlg002.omar:4.287	ἤθελεν. ἀλλ' ̓Οδυσεὺς ἐπὶ μάστακα χερσὶ πίεζεν
urn:cts:greekLit:tlg0012.tlg002.omar:4.288	νωλεμέως κρατερῇσι, σάωσε δὲ πάντας ̓Αχαιούς:
urn:cts:greekLit:tlg0012.tlg002.omar:4.289	τόφρα δ' ἔχ', ὄφρα σε νόσφιν ἀπήγαγε Παλλὰς ̓Αθήνη.”
urn:cts:greekLit:tlg0012.tlg002.omar:4.290	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:4.291	“̓Ατρεί̈δη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:4.292	ἄλγιον: οὐ γάρ οἵ τι τάδ' ἤρκεσε λυγρὸν ὄλεθρον,
urn:cts:greekLit:tlg0012.tlg002.omar:4.293	οὐδ' εἴ οἱ κραδίη γε σιδηρέη ἔνδοθεν ἦεν.
urn:cts:greekLit:tlg0012.tlg002.omar:4.294	ἀλλ' ἄγετ' εἰς εὐνὴν τράπεθ' ἡμέας, ὄφρα καὶ ἤδη
urn:cts:greekLit:tlg0012.tlg002.omar:4.295	ὕπνῳ ὕπο γλυκερῷ ταρπώμεθα κοιμηθέντες.”
urn:cts:greekLit:tlg0012.tlg002.omar:4.296	ὣς ἔφατ', ̓Αργείη δ' ̔Ελένη δμῳῇσι κέλευσεν
urn:cts:greekLit:tlg0012.tlg002.omar:4.297	δέμνι' ὑπ' αἰθούσῃ θέμεναι καὶ ῥήγεα καλὰ
urn:cts:greekLit:tlg0012.tlg002.omar:4.298	πορφύρε' ἐμβαλέειν στορέσαι τ' ἐφύπερθε τάπητας,
urn:cts:greekLit:tlg0012.tlg002.omar:4.299	χλαίνας τ' ἐνθέμεναι οὔλας καθύπερθεν ἕσασθαι.
urn:cts:greekLit:tlg0012.tlg002.omar:4.300	αἱ δ' ἴσαν ἐκ μεγάροιο δάος μετὰ χερσὶν ἔχουσαι,
urn:cts:greekLit:tlg0012.tlg002.omar:4.301	δέμνια δὲ στόρεσαν: ἐκ δὲ ξείνους ἄγε κῆρυξ.
urn:cts:greekLit:tlg0012.tlg002.omar:4.302	οἱ μὲν ἄρ' ἐν προδόμῳ δόμου αὐτόθι κοιμήσαντο,
urn:cts:greekLit:tlg0012.tlg002.omar:4.303	Τηλέμαχός θ' ἥρως καὶ Νέστορος ἀγλαὸς υἱός:
urn:cts:greekLit:tlg0012.tlg002.omar:4.304	̓Ατρεί̈δης δὲ καθεῦδε μυχῷ δόμου ὑψηλοῖο,
urn:cts:greekLit:tlg0012.tlg002.omar:4.305	πὰρ δ' ̔Ελένη τανύπεπλος ἐλέξατο,  δῖα γυναικῶν.
urn:cts:greekLit:tlg0012.tlg002.omar:4.306	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:4.307	ὤρνυτ' ἄρ' ἐξ εὐνῆφι βοὴν ἀγαθὸς Μενέλαος
urn:cts:greekLit:tlg0012.tlg002.omar:4.308	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
urn:cts:greekLit:tlg0012.tlg002.omar:4.309	ποσσὶ δ' ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.omar:4.310	βῆ δ' ἴμεν ἐκ θαλάμοιο θεῷ ἐναλίγκιος ἄντην,
urn:cts:greekLit:tlg0012.tlg002.omar:4.311	Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:4.312	“τίπτε δέ σε χρειὼ δεῦρ' ἤγαγε, Τηλέμαχ' ἥρως,
urn:cts:greekLit:tlg0012.tlg002.omar:4.313	ἐς Λακεδαίμονα δῖαν, ἐπ' εὐρέα νῶτα θαλάσσης;
urn:cts:greekLit:tlg0012.tlg002.omar:4.314	δήμιον ἦ ἴδιον; τόδε μοι νημερτὲς ἐνίσπες.”
urn:cts:greekLit:tlg0012.tlg002.omar:4.315	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:4.316	“̓Ατρεί̈δη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:4.317	ἤλυθον, εἴ τινά μοι κληηδόνα πατρὸς ἐνίσποις.
urn:cts:greekLit:tlg0012.tlg002.omar:4.318	ἐσθίεταί μοι οἶκος, ὄλωλε δὲ πίονα ἔργα,
urn:cts:greekLit:tlg0012.tlg002.omar:4.319	δυσμενέων δ' ἀνδρῶν πλεῖος δόμος, οἵ τέ μοι αἰεὶ
urn:cts:greekLit:tlg0012.tlg002.omar:4.320	μῆλ' ἁδινὰ σφάζουσι καὶ εἰλίποδας ἕλικας βοῦς,
urn:cts:greekLit:tlg0012.tlg002.omar:4.321	μητρὸς ἐμῆς μνηστῆρες ὑπέρβιον ὕβριν ἔχοντες.
urn:cts:greekLit:tlg0012.tlg002.omar:4.322	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
urn:cts:greekLit:tlg0012.tlg002.omar:4.323	κείνου λυγρὸν ὄλεθρον ἐνισπεῖν, εἴ που ὄπωπας
urn:cts:greekLit:tlg0012.tlg002.omar:4.324	ὀφθαλμοῖσι τεοῖσιν ἢ ἄλλου μῦθον ἄκουσας
urn:cts:greekLit:tlg0012.tlg002.omar:4.325	πλαζομένου: περὶ γάρ μιν ὀιζυρὸν τέκε μήτηρ.
urn:cts:greekLit:tlg0012.tlg002.omar:4.326	μηδέ τί μ' αἰδόμενος μειλίσσεο μηδ' ἐλεαίρων,
urn:cts:greekLit:tlg0012.tlg002.omar:4.327	ἀλλ' εὖ μοι κατάλεξον ὅπως ἤντησας ὀπωπῆς.
urn:cts:greekLit:tlg0012.tlg002.omar:4.328	λίσσομαι, εἴ ποτέ τοί τι πατὴρ ἐμός, ἐσθλὸς ̓Οδυσσεὺς
urn:cts:greekLit:tlg0012.tlg002.omar:4.329	ἢ ἔπος ἠέ τι ἔργον ὑποστὰς ἐξετέλεσσε
urn:cts:greekLit:tlg0012.tlg002.omar:4.330	δήμῳ ἔνι Τρώων,  ὅθι πάσχετε πήματ' ̓Αχαιοί,
urn:cts:greekLit:tlg0012.tlg002.omar:4.331	τῶν νῦν μοι μνῆσαι, καί μοι νημερτὲς ἐνίσπες.”
urn:cts:greekLit:tlg0012.tlg002.omar:4.332	τὸν δὲ μέγ' ὀχθήσας προσέθη ξανθὸς Μενέλαος:
urn:cts:greekLit:tlg0012.tlg002.omar:4.333	“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
urn:cts:greekLit:tlg0012.tlg002.omar:4.334	ἤθελον εὐνηθῆναι ἀνάλκιδες αὐτοὶ ἐόντες.
urn:cts:greekLit:tlg0012.tlg002.omar:4.335	ὡς δ' ὁπότ' ἐν ξυλόχῳ ἔλαφος κρατεροῖο λέοντος
urn:cts:greekLit:tlg0012.tlg002.omar:4.336	νεβροὺς κοιμήσασα νεηγενέας γαλαθηνοὺς
urn:cts:greekLit:tlg0012.tlg002.omar:4.337	κνημοὺς ἐξερέῃσι καὶ ἄγκεα ποιήεντα
urn:cts:greekLit:tlg0012.tlg002.omar:4.338	βοσκομένη, ὁ δ' ἔπειτα ἑὴν εἰσήλυθεν εὐνήν,
urn:cts:greekLit:tlg0012.tlg002.omar:4.339	ἀμφοτέροισι δὲ τοῖσιν ἀεικέα πότμον ἐφῆκεν,
urn:cts:greekLit:tlg0012.tlg002.omar:4.340	ὣς ̓Οδυσεὺς κείνοισιν ἀεικέα πότμον ἐφήσει.
urn:cts:greekLit:tlg0012.tlg002.omar:4.341	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
urn:cts:greekLit:tlg0012.tlg002.omar:4.342	τοῖος ἐών, οἷός ποτ' ἐυκτιμένῃ ἐνὶ Λέσβῳ
urn:cts:greekLit:tlg0012.tlg002.omar:4.343	ἐξ ἔριδος Φιλομηλεί̈δῃ ἐπάλαισεν ἀναστάς,
urn:cts:greekLit:tlg0012.tlg002.omar:4.344	κὰδ δ' ἔβαλε κρατερῶς, κεχάροντο δὲ πάντες ̓Αχαιοί,
urn:cts:greekLit:tlg0012.tlg002.omar:4.345	τοῖος ἐὼν μνηστῆρσιν ὁμιλήσειεν ̓Οδυσσεύς:
urn:cts:greekLit:tlg0012.tlg002.omar:4.346	πάντες κ' ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.omar:4.347	ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
urn:cts:greekLit:tlg0012.tlg002.omar:4.348	ἄλλα παρὲξ εἴποιμι παρακλιδόν, οὐδ' ἀπατήσω,
urn:cts:greekLit:tlg0012.tlg002.omar:4.349	ἀλλὰ τὰ μέν μοι ἔειπε γέρων ἅλιος νημερτής,
urn:cts:greekLit:tlg0012.tlg002.omar:4.350	τῶν οὐδέν τοι ἐγὼ κρύψω ἔπος οὐδ' ἐπικεύσω.
urn:cts:greekLit:tlg0012.tlg002.omar:4.351	“Αἰγύπτῳ μ' ἔτι δεῦρο θεοὶ μεμαῶτα νέεσθαι
urn:cts:greekLit:tlg0012.tlg002.omar:4.352	ἔσχον, ἐπεὶ οὔ σφιν ἔρεξα τεληέσσας ἑκατόμβας.
urn:cts:greekLit:tlg0012.tlg002.omar:4.353	οἱ δ' αἰεὶ βούλοντο θεοὶ μεμνῆσθαι ἐφετμέων.
urn:cts:greekLit:tlg0012.tlg002.omar:4.354	νῆσος ἔπειτά τις ἔστι πολυκλύστῳ ἐνὶ πόντῳ
urn:cts:greekLit:tlg0012.tlg002.omar:4.355	Αἰγύπτου προπάροιθε,  Φάρον δέ ἑ κικλήσκουσι,
urn:cts:greekLit:tlg0012.tlg002.omar:4.356	τόσσον ἄνευθ' ὅσσον τε πανημερίη γλαφυρὴ νηῦς
urn:cts:greekLit:tlg0012.tlg002.omar:4.357	ἤνυσεν, ᾗ λιγὺς οὖρος ἐπιπνείῃσιν ὄπισθεν:
urn:cts:greekLit:tlg0012.tlg002.omar:4.358	ἐν δὲ λιμὴν ἐύορμος, ὅθεν τ' ἀπὸ νῆας ἐίσας
urn:cts:greekLit:tlg0012.tlg002.omar:4.359	ἐς πόντον βάλλουσιν, ἀφυσσάμενοι μέλαν ὕδωρ.
urn:cts:greekLit:tlg0012.tlg002.omar:4.360	ἔνθα μ' ἐείκοσιν ἤματ' ἔχον θεοί,  οὐδέ ποτ' οὖροι
urn:cts:greekLit:tlg0012.tlg002.omar:4.361	πνείοντες φαίνονθ' ἁλιαέες, οἵ ῥά τε νηῶν
urn:cts:greekLit:tlg0012.tlg002.omar:4.362	πομπῆες γίγνονται ἐπ' εὐρέα νῶτα θαλάσσης.
urn:cts:greekLit:tlg0012.tlg002.omar:4.363	καί νύ κεν ἤια πάντα κατέφθιτο καὶ μένε' ἀνδρῶν,
urn:cts:greekLit:tlg0012.tlg002.omar:4.364	εἰ μή τίς με θεῶν ὀλοφύρατο καί μ' ἐσάωσε,
urn:cts:greekLit:tlg0012.tlg002.omar:4.365	Πρωτέος ἰφθίμου θυγάτηρ ἁλίοιο γέροντος,
urn:cts:greekLit:tlg0012.tlg002.omar:4.366	Εἰδοθέη: τῇ γάρ ῥα μάλιστά γε θυμὸν ὄρινα.
urn:cts:greekLit:tlg0012.tlg002.omar:4.367	ἥ μ' οἴῳ ἔρροντι συνήντετο νόσφιν ἑταίρων:
urn:cts:greekLit:tlg0012.tlg002.omar:4.368	αἰεὶ γὰρ περὶ νῆσον ἀλώμενοι ἰχθυάασκον
urn:cts:greekLit:tlg0012.tlg002.omar:4.369	γναμπτοῖς ἀγκίστροισιν, ἔτειρε δὲ γαστέρα λιμός.
urn:cts:greekLit:tlg0012.tlg002.omar:4.370	ἡ δέ μευ ἄγχι στᾶσα ἔπος φάτο φώνησέν τε:
urn:cts:greekLit:tlg0012.tlg002.omar:4.371	“‘νήπιός εἰς, ὦ ξεῖνε, λίην τόσον ἠδὲ χαλίφρων,
urn:cts:greekLit:tlg0012.tlg002.omar:4.372	ἦε ἑκὼν μεθίεις καὶ τέρπεαι ἄλγεα πάσχων;
urn:cts:greekLit:tlg0012.tlg002.omar:4.373	ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ
urn:cts:greekLit:tlg0012.tlg002.omar:4.374	εὑρέμεναι δύνασαι, μινύθει δέ τοι ἦτορ ἑταίρων.’”
urn:cts:greekLit:tlg0012.tlg002.omar:4.375	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:4.376	‘ἐκ μέν τοι ἐρέω,  ἥ τις σύ πέρ ἐσσι θεάων,
urn:cts:greekLit:tlg0012.tlg002.omar:4.377	ὡς ἐγὼ οὔ τι ἑκὼν κατερύκομαι, ἀλλά νυ μέλλω
urn:cts:greekLit:tlg0012.tlg002.omar:4.378	ἀθανάτους ἀλιτέσθαι, οἳ οὐρανὸν εὐρὺν ἔχουσιν.
urn:cts:greekLit:tlg0012.tlg002.omar:4.379	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
urn:cts:greekLit:tlg0012.tlg002.omar:4.380	ὅς τίς μ' ἀθανάτων πεδάᾳ καὶ ἔδησε κελεύθου,
urn:cts:greekLit:tlg0012.tlg002.omar:4.381	νόστον θ', ὡς ἐπὶ πόντον ἐλεύσομαι ἰχθυόεντα.’
urn:cts:greekLit:tlg0012.tlg002.omar:4.382	“ὣς ἐφάμην, ἡ δ' αὐτίκ' ἀμείβετο δῖα θεάων:
urn:cts:greekLit:tlg0012.tlg002.omar:4.383	‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:4.384	πωλεῖταί τις δεῦρο γέρων ἅλιος νημερτὴς
urn:cts:greekLit:tlg0012.tlg002.omar:4.385	ἀθάνατος Πρωτεὺς Αἰγύπτιος,  ὅς τε θαλάσσης
urn:cts:greekLit:tlg0012.tlg002.omar:4.386	πάσης βένθεα οἶδε, Ποσειδάωνος ὑποδμώς:
urn:cts:greekLit:tlg0012.tlg002.omar:4.387	τὸν δέ τ' ἐμόν φασιν πατέρ' ἔμμεναι ἠδὲ τεκέσθαι.
urn:cts:greekLit:tlg0012.tlg002.omar:4.388	τόν γ' εἴ πως σὺ δύναιο λοχησάμενος λελαβέσθαι,
urn:cts:greekLit:tlg0012.tlg002.omar:4.389	ὅς κέν τοι εἴπῃσιν ὁδὸν καὶ μέτρα κελεύθου
urn:cts:greekLit:tlg0012.tlg002.omar:4.390	νόστον θ',  ὡς ἐπὶ πόντον ἐλεύσεαι ἰχθυόεντα.
urn:cts:greekLit:tlg0012.tlg002.omar:4.391	καὶ δέ κέ τοι εἴπῃσι, διοτρεφές, αἴ κ' ἐθέλῃσθα,
urn:cts:greekLit:tlg0012.tlg002.omar:4.392	ὅττι τοι ἐν μεγάροισι κακόν τ' ἀγαθόν τε τέτυκται
urn:cts:greekLit:tlg0012.tlg002.omar:4.393	οἰχομένοιο σέθεν δολιχὴν ὁδὸν ἀργαλέην τε.’
urn:cts:greekLit:tlg0012.tlg002.omar:4.394	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:4.395	‘αὐτὴ νῦν φράζευ σὺ λόχον θείοιο γέροντος,
urn:cts:greekLit:tlg0012.tlg002.omar:4.396	μή πώς με προϊδὼν ἠὲ προδαεὶς ἀλέηται:
urn:cts:greekLit:tlg0012.tlg002.omar:4.397	ἀργαλέος γάρ τ' ἐστὶ θεὸς βροτῷ ἀνδρὶ δαμῆναι.’
urn:cts:greekLit:tlg0012.tlg002.omar:4.398	“ὣς ἐφάμην, ἡ δ' αὐτίκ' ἀμείβετο δῖα θεάων:
urn:cts:greekLit:tlg0012.tlg002.omar:4.399	‘τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:4.400	ἦμος δ' ἠέλιος μέσον οὐρανὸν ἀμφιβεβήκῃ,
urn:cts:greekLit:tlg0012.tlg002.omar:4.401	τῆμος ἄρ' ἐξ ἁλὸς εἶσι γέρων ἅλιος νημερτὴς
urn:cts:greekLit:tlg0012.tlg002.omar:4.402	πνοιῇ ὕπο Ζεφύροιο μελαίνῃ φρικὶ καλυφθείς,
urn:cts:greekLit:tlg0012.tlg002.omar:4.403	ἐκ δ' ἐλθὼν κοιμᾶται ὑπὸ σπέσσι γλαφυροῖσιν:
urn:cts:greekLit:tlg0012.tlg002.omar:4.404	ἀμφὶ δέ μιν φῶκαι νέποδες καλῆς ἁλοσύδνης
urn:cts:greekLit:tlg0012.tlg002.omar:4.405	ἁθρόαι εὕδουσιν,  πολιῆς ἁλὸς ἐξαναδῦσαι,
urn:cts:greekLit:tlg0012.tlg002.omar:4.406	πικρὸν ἀποπνείουσαι ἁλὸς πολυβενθέος ὀδμήν.
urn:cts:greekLit:tlg0012.tlg002.omar:4.407	ἔνθα ς' ἐγὼν ἀγαγοῦσα ἅμ' ἠοῖ φαινομένηφιν
urn:cts:greekLit:tlg0012.tlg002.omar:4.408	εὐνάσω ἑξείης: σὺ δ' ἐὺ κρίνασθαι ἑταίρους
urn:cts:greekLit:tlg0012.tlg002.omar:4.409	τρεῖς, οἵ τοι παρὰ νηυσὶν ἐυσσέλμοισιν ἄριστοι.
urn:cts:greekLit:tlg0012.tlg002.omar:4.410	πάντα δέ τοι ἐρέω ὀλοφώια τοῖο γέροντος.
urn:cts:greekLit:tlg0012.tlg002.omar:4.411	φώκας μέν τοι πρῶτον ἀριθμήσει καὶ ἔπεισιν:
urn:cts:greekLit:tlg0012.tlg002.omar:4.412	αὐτὰρ ἐπὴν πάσας πεμπάσσεται ἠδὲ ἴδηται,
urn:cts:greekLit:tlg0012.tlg002.omar:4.413	λέξεται ἐν μέσσῃσι νομεὺς ὣς πώεσι μήλων.
urn:cts:greekLit:tlg0012.tlg002.omar:4.414	τὸν μὲν ἐπὴν δὴ πρῶτα κατευνηθέντα ἴδησθε,
urn:cts:greekLit:tlg0012.tlg002.omar:4.415	καὶ τότ' ἔπειθ' ὑμῖν μελέτω κάρτος τε βίη τε,
urn:cts:greekLit:tlg0012.tlg002.omar:4.416	αὖθι δ' ἔχειν μεμαῶτα καὶ ἐσσύμενόν περ ἀλύξαι.
urn:cts:greekLit:tlg0012.tlg002.omar:4.417	πάντα δὲ γιγνόμενος πειρήσεται, ὅσς' ἐπὶ γαῖαν
urn:cts:greekLit:tlg0012.tlg002.omar:4.418	ἑρπετὰ γίγνονται, καὶ ὕδωρ καὶ θεσπιδαὲς πῦρ:
urn:cts:greekLit:tlg0012.tlg002.omar:4.419	ὑμεῖς δ' ἀστεμφέως ἐχέμεν μᾶλλόν τε πιέζειν.
urn:cts:greekLit:tlg0012.tlg002.omar:4.420	ἀλλ' ὅτε κεν δή ς' αὐτὸς ἀνείρηται ἐπέεσσι,
urn:cts:greekLit:tlg0012.tlg002.omar:4.421	τοῖος ἐὼν οἷόν κε κατευνηθέντα ἴδησθε,
urn:cts:greekLit:tlg0012.tlg002.omar:4.422	καὶ τότε δὴ σχέσθαι τε βίης λῦσαί τε γέροντα,
urn:cts:greekLit:tlg0012.tlg002.omar:4.423	ἥρως, εἴρεσθαι δέ, θεῶν ὅς τίς σε χαλέπτει,
urn:cts:greekLit:tlg0012.tlg002.omar:4.424	νόστον θ', ὡς ἐπὶ πόντον ἐλεύσεαι ἰχθυόεντα.’
urn:cts:greekLit:tlg0012.tlg002.omar:4.425	“ὣς εἰποῦς' ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.omar:4.426	αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν,
urn:cts:greekLit:tlg0012.tlg002.omar:4.427	ἤια: πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.omar:4.428	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.omar:4.429	δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ:
urn:cts:greekLit:tlg0012.tlg002.omar:4.430	δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:4.431	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:4.432	καὶ τότε δὴ παρὰ θῖνα θαλάσσης εὐρυπόροιο
urn:cts:greekLit:tlg0012.tlg002.omar:4.433	ἤια πολλὰ θεοὺς γουνούμενος: αὐτὰρ ἑταίρους
urn:cts:greekLit:tlg0012.tlg002.omar:4.434	τρεῖς ἄγον, οἷσι μάλιστα πεποίθεα πᾶσαν ἐπ' ἰθύν.
urn:cts:greekLit:tlg0012.tlg002.omar:4.435	“τόφρα δ' ἄρ' ἥ γ' ὑποδῦσα θαλάσσης εὐρέα κόλπον
urn:cts:greekLit:tlg0012.tlg002.omar:4.436	τέσσαρα φωκάων ἐκ πόντου δέρματ' ἔνεικε:
urn:cts:greekLit:tlg0012.tlg002.omar:4.437	πάντα δ' ἔσαν νεόδαρτα: δόλον δ' ἐπεμήδετο πατρί.
urn:cts:greekLit:tlg0012.tlg002.omar:4.438	εὐνὰς δ' ἐν ψαμάθοισι διαγλάψας' ἁλίῃσιν
urn:cts:greekLit:tlg0012.tlg002.omar:4.439	ἧστο μένους': ἡμεῖς δὲ μάλα σχεδὸν ἤλθομεν αὐτῆς:
urn:cts:greekLit:tlg0012.tlg002.omar:4.440	ἑξείης δ' εὔνησε,  βάλεν δ' ἐπὶ δέρμα ἑκάστῳ.
urn:cts:greekLit:tlg0012.tlg002.omar:4.441	ἔνθα κεν αἰνότατος λόχος ἔπλετο: τεῖρε γὰρ αἰνῶς
urn:cts:greekLit:tlg0012.tlg002.omar:4.442	φωκάων ἁλιοτρεφέων ὀλοώτατος ὀδμή:
urn:cts:greekLit:tlg0012.tlg002.omar:4.443	τίς γάρ κ' εἰναλίῳ παρὰ κήτεϊ κοιμηθείη;
urn:cts:greekLit:tlg0012.tlg002.omar:4.444	ἀλλ' αὐτὴ ἐσάωσε καὶ ἐφράσατο μέγ' ὄνειαρ:
urn:cts:greekLit:tlg0012.tlg002.omar:4.445	ἀμβροσίην ὑπὸ ῥῖνα ἑκάστῳ θῆκε φέρουσα
urn:cts:greekLit:tlg0012.tlg002.omar:4.446	ἡδὺ μάλα πνείουσαν, ὄλεσσε δὲ κήτεος ὀδμήν.
urn:cts:greekLit:tlg0012.tlg002.omar:4.447	πᾶσαν δ' ἠοίην μένομεν τετληότι θυμῷ:
urn:cts:greekLit:tlg0012.tlg002.omar:4.448	φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα
urn:cts:greekLit:tlg0012.tlg002.omar:4.449	ἑξῆς εὐνάζοντο παρὰ ῥηγμῖνι θαλάσσης:
urn:cts:greekLit:tlg0012.tlg002.omar:4.450	ἔνδιος δ' ὁ γέρων ἦλθ' ἐξ ἁλός,  εὗρε δὲ φώκας
urn:cts:greekLit:tlg0012.tlg002.omar:4.451	ζατρεφέας, πάσας δ' ἄρ' ἐπῴχετο, λέκτο δ' ἀριθμόν:
urn:cts:greekLit:tlg0012.tlg002.omar:4.452	ἐν δ' ἡμέας πρώτους λέγε κήτεσιν, οὐδέ τι θυμῷ
urn:cts:greekLit:tlg0012.tlg002.omar:4.453	ὠί̈σθη δόλον εἶναι: ἔπειτα δὲ λέκτο καὶ αὐτός.
urn:cts:greekLit:tlg0012.tlg002.omar:4.454	ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας
urn:cts:greekLit:tlg0012.tlg002.omar:4.455	βάλλομεν: οὐδ' ὁ γέρων δολίης ἐπελήθετο τέχνης,
urn:cts:greekLit:tlg0012.tlg002.omar:4.456	ἀλλ' ἦ τοι πρώτιστα λέων γένετ' ἠυγένειος,
urn:cts:greekLit:tlg0012.tlg002.omar:4.457	αὐτὰρ ἔπειτα δράκων καὶ πάρδαλις ἠδὲ μέγας σῦς:
urn:cts:greekLit:tlg0012.tlg002.omar:4.458	γίγνετο δ' ὑγρὸν ὕδωρ καὶ δένδρεον ὑψιπέτηλον:
urn:cts:greekLit:tlg0012.tlg002.omar:4.459	ἡμεῖς δ' ἀστεμφέως ἔχομεν τετληότι θυμῷ.
urn:cts:greekLit:tlg0012.tlg002.omar:4.460	ἀλλ' ὅτε δή ῥ' ἀνίαζ' ὁ γέρων ὀλοφώια εἰδώς,
urn:cts:greekLit:tlg0012.tlg002.omar:4.461	καὶ τότε δή μ' ἐπέεσσιν ἀνειρόμενος προσέειπε:
urn:cts:greekLit:tlg0012.tlg002.omar:4.462	“‘τίς νύ τοι, ̓Ατρέος υἱέ, θεῶν συμφράσσατο βουλάς,
urn:cts:greekLit:tlg0012.tlg002.omar:4.463	ὄφρα μ' ἕλοις ἀέκοντα λοχησάμενος; τέο σε χρή;’
urn:cts:greekLit:tlg0012.tlg002.omar:4.464	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:4.465	‘οἶσθα, γέρον, τί με ταῦτα παρατροπέων ἐρεείνεις;
urn:cts:greekLit:tlg0012.tlg002.omar:4.466	ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ
urn:cts:greekLit:tlg0012.tlg002.omar:4.467	εὑρέμεναι δύναμαι, μινύθει δέ μοι ἔνδοθεν ἦτορ.
urn:cts:greekLit:tlg0012.tlg002.omar:4.468	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
urn:cts:greekLit:tlg0012.tlg002.omar:4.469	ὅς τίς μ' ἀθανάτων πεδάᾳ καὶ ἔδησε κελεύθου,
urn:cts:greekLit:tlg0012.tlg002.omar:4.470	νόστον θ',  ὡς ἐπὶ πόντον ἐλεύσομαι ἰχθυόεντα.’
urn:cts:greekLit:tlg0012.tlg002.omar:4.471	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
urn:cts:greekLit:tlg0012.tlg002.omar:4.472	‘ἀλλὰ μάλ' ὤφελλες Διί τ' ἄλλοισίν τε θεοῖσι
urn:cts:greekLit:tlg0012.tlg002.omar:4.473	ῥέξας ἱερὰ κάλ' ἀναβαινέμεν, ὄφρα τάχιστα
urn:cts:greekLit:tlg0012.tlg002.omar:4.474	σὴν ἐς πατρίδ' ἵκοιο πλέων ἐπὶ οἴνοπα πόντον.
urn:cts:greekLit:tlg0012.tlg002.omar:4.475	οὐ γάρ τοι πρὶν μοῖρα φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:4.476	οἶκον ἐυκτίμενον καὶ σὴν ἐς πατρίδα γαῖαν,
urn:cts:greekLit:tlg0012.tlg002.omar:4.477	πρίν γ' ὅτ' ἂν Αἰγύπτοιο, διιπετέος ποταμοῖο,
urn:cts:greekLit:tlg0012.tlg002.omar:4.478	αὖτις ὕδωρ ἔλθῃς ῥέξῃς θ' ἱερὰς ἑκατόμβας
urn:cts:greekLit:tlg0012.tlg002.omar:4.479	ἀθανάτοισι θεοῖσι, τοὶ οὐρανὸν εὐρὺν ἔχουσι:
urn:cts:greekLit:tlg0012.tlg002.omar:4.480	καὶ τότε τοι δώσουσιν ὁδὸν θεοί,  ἣν σὺ μενοινᾷς.’
urn:cts:greekLit:tlg0012.tlg002.omar:4.481	“ὣς ἔφατ', αὐτὰρ ἐμοί γε κατεκλάσθη φίλον ἦτορ,
urn:cts:greekLit:tlg0012.tlg002.omar:4.482	οὕνεκά μ' αὖτις ἄνωγεν ἐπ' ἠεροειδέα πόντον
urn:cts:greekLit:tlg0012.tlg002.omar:4.483	Αἴγυπτόνδ' ἰέναι, δολιχὴν ὁδὸν ἀργαλέην τε.
urn:cts:greekLit:tlg0012.tlg002.omar:4.484	ἀλλὰ καὶ ὣς μύθοισιν ἀμειβόμενος προσέειπον:
urn:cts:greekLit:tlg0012.tlg002.omar:4.485	“‘ταῦτα μὲν οὕτω δὴ τελέω, γέρον, ὡς σὺ κελεύεις.
urn:cts:greekLit:tlg0012.tlg002.omar:4.486	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:4.487	ἢ πάντες σὺν νηυσὶν ἀπήμονες ἦλθον ̓Αχαιοί,
urn:cts:greekLit:tlg0012.tlg002.omar:4.488	οὓς Νέστωρ καὶ ἐγὼ λίπομεν Τροίηθεν ἰόντες,
urn:cts:greekLit:tlg0012.tlg002.omar:4.489	ἦέ τις ὤλετ' ὀλέθρῳ ἀδευκέι ἧς ἐπὶ νηὸς
urn:cts:greekLit:tlg0012.tlg002.omar:4.490	ἠὲ φίλων ἐν χερσίν,  ἐπεὶ πόλεμον τολύπευσεν’.
urn:cts:greekLit:tlg0012.tlg002.omar:4.491	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
urn:cts:greekLit:tlg0012.tlg002.omar:4.492	̓Ατρεί̈δη, τί με ταῦτα διείρεαι; οὐδέ τί σε χρὴ
urn:cts:greekLit:tlg0012.tlg002.omar:4.493	ἴδμεναι, οὐδὲ δαῆναι ἐμὸν νόον: οὐδέ σέ φημι
urn:cts:greekLit:tlg0012.tlg002.omar:4.494	δὴν ἄκλαυτον ἔσεσθαι, ἐπὴν ἐὺ πάντα πύθηαι.
urn:cts:greekLit:tlg0012.tlg002.omar:4.495	πολλοὶ μὲν γὰρ τῶν γε δάμεν,  πολλοὶ δὲ λίποντο:
urn:cts:greekLit:tlg0012.tlg002.omar:4.496	ἀρχοὶ δ' αὖ δύο μοῦνοι ̓Αχαιῶν χαλκοχιτώνων
urn:cts:greekLit:tlg0012.tlg002.omar:4.497	ἐν νόστῳ ἀπόλοντο: μάχῃ δέ τε καὶ σὺ παρῆσθα.
urn:cts:greekLit:tlg0012.tlg002.omar:4.498	εἷς δ' ἔτι που ζωὸς κατερύκεται εὐρέι πόντῳ.
urn:cts:greekLit:tlg0012.tlg002.omar:4.499	“Αἴας μὲν μετὰ νηυσὶ δάμη δολιχηρέτμοισι.
urn:cts:greekLit:tlg0012.tlg002.omar:4.500	Γυρῇσίν μιν πρῶτα Ποσειδάων ἐπέλασσεν
urn:cts:greekLit:tlg0012.tlg002.omar:4.501	πέτρῃσιν μεγάλῃσι καὶ ἐξεσάωσε θαλάσσης:
urn:cts:greekLit:tlg0012.tlg002.omar:4.502	καί νύ κεν ἔκφυγε κῆρα καὶ ἐχθόμενός περ ̓Αθήνῃ,
urn:cts:greekLit:tlg0012.tlg002.omar:4.503	εἰ μὴ ὑπερφίαλον ἔπος ἔκβαλε καὶ μέγ' ἀάσθη:
urn:cts:greekLit:tlg0012.tlg002.omar:4.504	φῆ ῥ' ἀέκητι θεῶν φυγέειν μέγα λαῖτμα θαλάσσης.
urn:cts:greekLit:tlg0012.tlg002.omar:4.505	τοῦ δὲ Ποσειδάων μεγάλ' ἔκλυεν αὐδήσαντος:
urn:cts:greekLit:tlg0012.tlg002.omar:4.506	αὐτίκ' ἔπειτα τρίαιναν ἑλὼν χερσὶ στιβαρῇσιν
urn:cts:greekLit:tlg0012.tlg002.omar:4.507	ἤλασε Γυραίην πέτρην, ἀπὸ δ' ἔσχισεν αὐτήν:
urn:cts:greekLit:tlg0012.tlg002.omar:4.508	καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,
urn:cts:greekLit:tlg0012.tlg002.omar:4.509	τῷ ῥ' Αἴας τὸ πρῶτον ἐφεζόμενος μέγ' ἀάσθη:
urn:cts:greekLit:tlg0012.tlg002.omar:4.510	τὸν δ' ἐφόρει κατὰ πόντον ἀπείρονα κυμαίνοντα.
urn:cts:greekLit:tlg0012.tlg002.omar:4.511	ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.
urn:cts:greekLit:tlg0012.tlg002.omar:4.512	“‘σὸς δέ που ἔκφυγε κῆρας ἀδελφεὸς ἠδ' ὑπάλυξεν
urn:cts:greekLit:tlg0012.tlg002.omar:4.513	ἐν νηυσὶ γλαφυρῇσι: σάωσε δὲ πότνια ̔́Ηρη.
urn:cts:greekLit:tlg0012.tlg002.omar:4.514	ἀλλ' ὅτε δὴ τάχ' ἔμελλε Μαλειάων ὄρος αἰπὺ
urn:cts:greekLit:tlg0012.tlg002.omar:4.515	ἵξεσθαι,  τότε δή μιν ἀναρπάξασα θύελλα
urn:cts:greekLit:tlg0012.tlg002.omar:4.516	πόντον ἐπ' ἰχθυόεντα φέρεν βαρέα στενάχοντα,
urn:cts:greekLit:tlg0012.tlg002.omar:4.517	ἀγροῦ ἐπ' ἐσχατιήν, ὅθι δώματα ναῖε Θυέστης
urn:cts:greekLit:tlg0012.tlg002.omar:4.518	τὸ πρίν, ἀτὰρ τότ' ἔναιε Θυεστιάδης Αἴγισθος.
urn:cts:greekLit:tlg0012.tlg002.omar:4.519	ἀλλ' ὅτε δὴ καὶ κεῖθεν ἐφαίνετο νόστος ἀπήμων,
urn:cts:greekLit:tlg0012.tlg002.omar:4.520	ἂψ δὲ θεοὶ οὖρον στρέψαν,  καὶ οἴκαδ' ἵκοντο,
urn:cts:greekLit:tlg0012.tlg002.omar:4.521	ἦ τοι ὁ μὲν χαίρων ἐπεβήσετο πατρίδος αἴης
urn:cts:greekLit:tlg0012.tlg002.omar:4.522	καὶ κύνει ἁπτόμενος ἣν πατρίδα: πολλὰ δ' ἀπ' αὐτοῦ
urn:cts:greekLit:tlg0012.tlg002.omar:4.523	δάκρυα θερμὰ χέοντ', ἐπεὶ ἀσπασίως ἴδε γαῖαν.
urn:cts:greekLit:tlg0012.tlg002.omar:4.524	τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν
urn:cts:greekLit:tlg0012.tlg002.omar:4.525	Αἴγισθος δολόμητις ἄγων,  ὑπὸ δ' ἔσχετο μισθὸν
urn:cts:greekLit:tlg0012.tlg002.omar:4.526	χρυσοῦ δοιὰ τάλαντα: φύλασσε δ' ὅ γ' εἰς ἐνιαυτόν,
urn:cts:greekLit:tlg0012.tlg002.omar:4.527	μή ἑ λάθοι παριών, μνήσαιτο δὲ θούριδος ἀλκῆς.
urn:cts:greekLit:tlg0012.tlg002.omar:4.528	βῆ δ' ἴμεν ἀγγελέων πρὸς δώματα ποιμένι λαῶν.
urn:cts:greekLit:tlg0012.tlg002.omar:4.529	αὐτίκα δ' Αἴγισθος δολίην ἐφράσσατο τέχνην:
urn:cts:greekLit:tlg0012.tlg002.omar:4.530	κρινάμενος κατὰ δῆμον ἐείκοσι φῶτας ἀρίστους
urn:cts:greekLit:tlg0012.tlg002.omar:4.531	εἷσε λόχον, ἑτέρωθι δ' ἀνώγει δαῖτα πένεσθαι.
urn:cts:greekLit:tlg0012.tlg002.omar:4.532	αὐτὰρ ὁ βῆ καλέων ̓Αγαμέμνονα, ποιμένα λαῶν
urn:cts:greekLit:tlg0012.tlg002.omar:4.533	ἵπποισιν καὶ ὄχεσφιν, ἀεικέα μερμηρίζων.
urn:cts:greekLit:tlg0012.tlg002.omar:4.534	τὸν δ' οὐκ εἰδότ' ὄλεθρον ἀνήγαγε καὶ κατέπεφνεν
urn:cts:greekLit:tlg0012.tlg002.omar:4.535	δειπνίσσας,  ὥς τίς τε κατέκτανε βοῦν ἐπὶ φάτνῃ.
urn:cts:greekLit:tlg0012.tlg002.omar:4.536	οὐδέ τις ̓Ατρεί̈δεω ἑτάρων λίπεθ' οἵ οἱ ἕποντο,
urn:cts:greekLit:tlg0012.tlg002.omar:4.537	οὐδέ τις Αἰγίσθου, ἀλλ' ἔκταθεν ἐν μεγάροισιν’.
urn:cts:greekLit:tlg0012.tlg002.omar:4.538	“ὣς ἔφατ', αὐτὰρ ἐμοί γε κατεκλάσθη φίλον ἦτορ,
urn:cts:greekLit:tlg0012.tlg002.omar:4.539	κλαῖον δ' ἐν ψαμάθοισι καθήμενος, οὐδέ νύ μοι κῆρ
urn:cts:greekLit:tlg0012.tlg002.omar:4.540	ἤθελ' ἔτι ζώειν καὶ ὁρᾶν φάος ἠελίοιο.
urn:cts:greekLit:tlg0012.tlg002.omar:4.541	αὐτὰρ ἐπεὶ κλαίων τε κυλινδόμενός τε κορέσθην,
urn:cts:greekLit:tlg0012.tlg002.omar:4.542	δὴ τότε με προσέειπε γέρων ἅλιος νημερτής:
urn:cts:greekLit:tlg0012.tlg002.omar:4.543	“‘μηκέτι, ̓Ατρέος υἱέ, πολὺν χρόνον ἀσκελὲς οὕτω
urn:cts:greekLit:tlg0012.tlg002.omar:4.544	κλαῖ', ἐπεὶ οὐκ ἄνυσίν τινα δήομεν: ἀλλὰ τάχιστα
urn:cts:greekLit:tlg0012.tlg002.omar:4.545	πείρα ὅπως κεν δὴ σὴν πατρίδα γαῖαν ἵκηαι.
urn:cts:greekLit:tlg0012.tlg002.omar:4.546	ἢ γάρ μιν ζωόν γε κιχήσεαι, ἤ κεν ̓Ορέστης
urn:cts:greekLit:tlg0012.tlg002.omar:4.547	κτεῖνεν ὑποφθάμενος, σὺ δέ κεν τάφου ἀντιβολήσαις.’
urn:cts:greekLit:tlg0012.tlg002.omar:4.548	“ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ
urn:cts:greekLit:tlg0012.tlg002.omar:4.549	αὖτις ἐνὶ στήθεσσι καὶ ἀχνυμένῳ περ ἰάνθη,
urn:cts:greekLit:tlg0012.tlg002.omar:4.550	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:4.551	“‘τούτους μὲν δὴ οἶδα: σὺ δὲ τρίτον ἄνδρ' ὀνόμαζε,
urn:cts:greekLit:tlg0012.tlg002.omar:4.552	ὅς τις ἔτι ζωὸς κατερύκεται εὐρέι πόντῳ
urn:cts:greekLit:tlg0012.tlg002.omar:4.553	ἠὲ θανών: ἐθέλω δὲ καὶ ἀχνύμενός περ ἀκοῦσαι’.
urn:cts:greekLit:tlg0012.tlg002.omar:4.554	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
urn:cts:greekLit:tlg0012.tlg002.omar:4.555	‘υἱὸς Λαέρτεω,  ̓Ιθάκῃ ἔνι οἰκία ναίων:
urn:cts:greekLit:tlg0012.tlg002.omar:4.556	τὸν δ' ἴδον ἐν νήσῳ θαλερὸν κατὰ δάκρυ χέοντα,
urn:cts:greekLit:tlg0012.tlg002.omar:4.557	νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.omar:4.558	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
urn:cts:greekLit:tlg0012.tlg002.omar:4.559	οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.omar:4.560	οἵ κέν μιν πέμποιεν ἐπ' εὐρέα νῶτα θαλάσσης.
urn:cts:greekLit:tlg0012.tlg002.omar:4.561	σοι δ' οὐ θέσφατόν ἐστι, διοτρεφὲς ὦ Μενέλαε,
urn:cts:greekLit:tlg0012.tlg002.omar:4.562	̓́Αργει ἐν ἱπποβότῳ θανέειν καὶ πότμον ἐπισπεῖν,
urn:cts:greekLit:tlg0012.tlg002.omar:4.563	ἀλλά ς' ἐς ̓Ηλύσιον πεδίον καὶ πείρατα γαίης
urn:cts:greekLit:tlg0012.tlg002.omar:4.564	ἀθάνατοι πέμψουσιν, ὅθι ξανθὸς ̔Ραδάμανθυς,
urn:cts:greekLit:tlg0012.tlg002.omar:4.565	τῇ περ ῥηίστη βιοτὴ πέλει ἀνθρώποισιν:
urn:cts:greekLit:tlg0012.tlg002.omar:4.566	οὐ νιφετός, οὔτ' ἂρ χειμὼν πολὺς οὔτε ποτ' ὄμβρος,
urn:cts:greekLit:tlg0012.tlg002.omar:4.567	ἀλλ' αἰεὶ Ζεφύροιο λιγὺ πνείοντος ἀήτας
urn:cts:greekLit:tlg0012.tlg002.omar:4.568	̓Ωκεανὸς ἀνίησιν ἀναψύχειν ἀνθρώπους:
urn:cts:greekLit:tlg0012.tlg002.omar:4.569	οὕνεκ' ἔχεις ̔Ελένην καί σφιν γαμβρὸς Διός ἐσσι’.
urn:cts:greekLit:tlg0012.tlg002.omar:4.570	“ὣς εἰπὼν ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.omar:4.571	αὐτὰρ ἐγὼν ἐπὶ νῆας ἅμ' ἀντιθέοις ἑτάροισιν
urn:cts:greekLit:tlg0012.tlg002.omar:4.572	ἤια, πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.omar:4.573	αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
urn:cts:greekLit:tlg0012.tlg002.omar:4.574	δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ,
urn:cts:greekLit:tlg0012.tlg002.omar:4.575	δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:4.576	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:4.577	νῆας μὲν πάμπρωτον ἐρύσσαμεν εἰς ἅλα δῖαν,
urn:cts:greekLit:tlg0012.tlg002.omar:4.578	ἐν δ' ἱστοὺς τιθέμεσθα καὶ ἱστία νηυσὶν ἐίσῃς,
urn:cts:greekLit:tlg0012.tlg002.omar:4.579	ἂν δὲ καὶ αὐτοὶ βάντες ἐπὶ κληῖσι καθῖζον:
urn:cts:greekLit:tlg0012.tlg002.omar:4.580	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:4.581	ἂψ δ' εἰς Αἰγύπτοιο διιπετέος ποταμοῖο
urn:cts:greekLit:tlg0012.tlg002.omar:4.582	στῆσα νέας, καὶ ἔρεξα τεληέσσας ἑκατόμβας.
urn:cts:greekLit:tlg0012.tlg002.omar:4.583	αὐτὰρ ἐπεὶ κατέπαυσα θεῶν χόλον αἰὲν ἐόντων,
urn:cts:greekLit:tlg0012.tlg002.omar:4.584	χεῦ' ̓Αγαμέμνονι τύμβον, ἵν' ἄσβεστον κλέος εἴη.
urn:cts:greekLit:tlg0012.tlg002.omar:4.585	ταῦτα τελευτήσας νεόμην,  ἔδοσαν δέ μοι οὖρον
urn:cts:greekLit:tlg0012.tlg002.omar:4.586	ἀθάνατοι, τοί μ' ὦκα φίλην ἐς πατρίδ' ἔπεμψαν.
urn:cts:greekLit:tlg0012.tlg002.omar:4.587	ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν,
urn:cts:greekLit:tlg0012.tlg002.omar:4.588	ὄφρα κεν ἑνδεκάτη τε δυωδεκάτη τε γένηται:
urn:cts:greekLit:tlg0012.tlg002.omar:4.589	καὶ τότε ς' εὖ πέμψω, δώσω δέ τοι ἀγλαὰ δῶρα,
urn:cts:greekLit:tlg0012.tlg002.omar:4.590	τρεῖς ἵππους καὶ δίφρον ἐύξοον: αὐτὰρ ἔπειτα
urn:cts:greekLit:tlg0012.tlg002.omar:4.591	δώσω καλὸν ἄλεισον, ἵνα σπένδῃσθα θεοῖσιν
urn:cts:greekLit:tlg0012.tlg002.omar:4.592	ἀθανάτοις ἐμέθεν μεμνημένος ἤματα πάντα.”
urn:cts:greekLit:tlg0012.tlg002.omar:4.593	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:4.594	“̓Ατρεί̈δη, μὴ δή με πολὺν χρόνον ἐνθάδ' ἔρυκε.
urn:cts:greekLit:tlg0012.tlg002.omar:4.595	καὶ γάρ κ' εἰς ἐνιαυτὸν ἐγὼ παρὰ σοί γ' ἀνεχοίμην
urn:cts:greekLit:tlg0012.tlg002.omar:4.596	ἥμενος, οὐδέ κέ μ' οἴκου ἕλοι πόθος οὐδὲ τοκήων:
urn:cts:greekLit:tlg0012.tlg002.omar:4.597	αἰνῶς γὰρ μύθοισιν ἔπεσσί τε σοῖσιν ἀκούων
urn:cts:greekLit:tlg0012.tlg002.omar:4.598	τέρπομαι. ἀλλ' ἤδη μοι ἀνιάζουσιν ἑταῖροι
urn:cts:greekLit:tlg0012.tlg002.omar:4.599	ἐν Πύλῳ ἠγαθέῃ: σὺ δέ με χρόνον ἐνθάδ' ἐρύκεις.
urn:cts:greekLit:tlg0012.tlg002.omar:4.600	δῶρον δ' ὅττι κέ μοι δοίης,  κειμήλιον ἔστω:
urn:cts:greekLit:tlg0012.tlg002.omar:4.601	ἵππους δ' εἰς ̓Ιθάκην οὐκ ἄξομαι, ἀλλὰ σοὶ αὐτῷ
urn:cts:greekLit:tlg0012.tlg002.omar:4.602	ἐνθάδε λείψω ἄγαλμα: σὺ γὰρ πεδίοιο ἀνάσσεις
urn:cts:greekLit:tlg0012.tlg002.omar:4.603	εὐρέος, ᾧ ἔνι μὲν λωτὸς πολύς, ἐν δὲ κύπειρον
urn:cts:greekLit:tlg0012.tlg002.omar:4.604	πυροί τε ζειαί τε ἰδ' εὐρυφυὲς κρῖ λευκόν.
urn:cts:greekLit:tlg0012.tlg002.omar:4.605	ἐν δ' ̓Ιθάκῃ οὔτ' ἂρ δρόμοι εὐρέες οὔτε τι λειμών:
urn:cts:greekLit:tlg0012.tlg002.omar:4.606	αἰγίβοτος, καὶ μᾶλλον ἐπήρατος ἱπποβότοιο.
urn:cts:greekLit:tlg0012.tlg002.omar:4.607	οὐ γάρ τις νήσων ἱππήλατος οὐδ' ἐυλείμων,
urn:cts:greekLit:tlg0012.tlg002.omar:4.608	αἵ θ' ἁλὶ κεκλίαται: ̓Ιθάκη δέ τε καὶ περὶ πασέων.”
urn:cts:greekLit:tlg0012.tlg002.omar:4.609	ὣς φάτο, μείδησεν δὲ βοὴν ἀγαθὸς Μενέλαος,
urn:cts:greekLit:tlg0012.tlg002.omar:4.610	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:4.611	“αἵματός εἰς ἀγαθοῖο, φίλον τέκος, οἷ' ἀγορεύεις:
urn:cts:greekLit:tlg0012.tlg002.omar:4.612	τοιγὰρ ἐγώ τοι ταῦτα μεταστήσω: δύναμαι γάρ.
urn:cts:greekLit:tlg0012.tlg002.omar:4.613	δώρων δ' ὅσς' ἐν ἐμῷ οἴκῳ κειμήλια κεῖται,
urn:cts:greekLit:tlg0012.tlg002.omar:4.614	δώσω ὃ κάλλιστον καὶ τιμηέστατόν ἐστιν:
urn:cts:greekLit:tlg0012.tlg002.omar:4.615	δώσω τοι κρητῆρα τετυγμένον: ἀργύρεος δὲ
urn:cts:greekLit:tlg0012.tlg002.omar:4.616	ἔστιν ἅπας, χρυσῷ δ' χείλεα κεκράανται,
urn:cts:greekLit:tlg0012.tlg002.omar:4.617	ἔργον δ' ̔Ηφαίστοιο. πόρεν δέ ἑ Φαίδιμος ἥρως,
urn:cts:greekLit:tlg0012.tlg002.omar:4.618	Σιδονίων βασιλεύς, ὅθ' ἑὸς δόμος ἀμφεκάλυψε
urn:cts:greekLit:tlg0012.tlg002.omar:4.619	κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”
urn:cts:greekLit:tlg0012.tlg002.omar:4.620	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:4.621	δαιτυμόνες δ' ἐς δώματ' ἴσαν θείου βασιλῆος.
urn:cts:greekLit:tlg0012.tlg002.omar:4.622	οἱ δ' ἦγον μὲν μῆλα, φέρον δ' ἐυήνορα οἶνον:
urn:cts:greekLit:tlg0012.tlg002.omar:4.623	σῖτον δέ σφ' ἄλοχοι καλλικρήδεμνοι ἔπεμπον.
urn:cts:greekLit:tlg0012.tlg002.omar:4.624	ὣς οἱ μὲν περὶ δεῖπνον ἐνὶ μεγάροισι πένοντο.
urn:cts:greekLit:tlg0012.tlg002.omar:4.625	μνηστῆρες δὲ πάροιθεν ̓Οδυσσῆος μεγάροιο
urn:cts:greekLit:tlg0012.tlg002.omar:4.626	δίσκοισιν τέρποντο καὶ αἰγανέῃσιν ἱέντες
urn:cts:greekLit:tlg0012.tlg002.omar:4.627	ἐν τυκτῷ δαπέδῳ, ὅθι περ πάρος, ὕβριν ἔχοντες.
urn:cts:greekLit:tlg0012.tlg002.omar:4.628	̓Αντίνοος δὲ καθῆστο καὶ Εὐρύμαχος θεοειδής,
urn:cts:greekLit:tlg0012.tlg002.omar:4.629	ἀρχοὶ μνηστήρων, ἀρετῇ δ' ἔσαν ἔξοχ' ἄριστοι.
urn:cts:greekLit:tlg0012.tlg002.omar:4.630	τοῖς δ' υἱὸς Φρονίοιο Νοήμων ἐγγύθεν ἐλθὼν
urn:cts:greekLit:tlg0012.tlg002.omar:4.631	̓Αντίνοον μύθοισιν ἀνειρόμενος προσέειπεν:
urn:cts:greekLit:tlg0012.tlg002.omar:4.632	“̓Αντίνο', ἦ ῥά τι ἴδμεν ἐνὶ φρεσίν, ἦε καὶ οὐκί,
urn:cts:greekLit:tlg0012.tlg002.omar:4.633	ὁππότε Τηλέμαχος νεῖτ' ἐκ Πύλου ἠμαθόεντος;
urn:cts:greekLit:tlg0012.tlg002.omar:4.634	νῆά μοι οἴχετ' ἄγων: ἐμὲ δὲ χρεὼ γίγνεται αὐτῆς
urn:cts:greekLit:tlg0012.tlg002.omar:4.635	̓́Ηλιδ' ἐς εὐρύχορον διαβήμεναι,  ἔνθα μοι ἵπποι
urn:cts:greekLit:tlg0012.tlg002.omar:4.636	δώδεκα θήλειαι, ὑπὸ δ' ἡμίονοι ταλαεργοὶ
urn:cts:greekLit:tlg0012.tlg002.omar:4.637	ἀδμῆτες: τῶν κέν τιν' ἐλασσάμενος δαμασαίμην.”
urn:cts:greekLit:tlg0012.tlg002.omar:4.638	ὣς ἔφαθ', οἱ δ' ἀνὰ θυμὸν ἐθάμβεον: οὐ γὰρ ἔφαντο
urn:cts:greekLit:tlg0012.tlg002.omar:4.639	ἐς Πύλον οἴχεσθαι Νηλήιον, ἀλλά που αὐτοῦ
urn:cts:greekLit:tlg0012.tlg002.omar:4.640	ἀγρῶν ἢ μήλοισι παρέμμεναι ἠὲ συβώτη.
urn:cts:greekLit:tlg0012.tlg002.omar:4.641	τὸν δ' αὖτ' ̓Αντίνοος προσέφη Εὐπείθεος υἱός:
urn:cts:greekLit:tlg0012.tlg002.omar:4.642	“νημερτές μοι ἔνισπε, πότ' ᾤχετο καὶ τίνες αὐτῷ
urn:cts:greekLit:tlg0012.tlg002.omar:4.643	κοῦροι ἕποντ'; ̓Ιθάκης ἐξαίρετοι, ἦ ἑοὶ αὐτοῦ
urn:cts:greekLit:tlg0012.tlg002.omar:4.644	θῆτές τε δμῶές τε; δύναιτό κε καὶ τὸ τελέσσαι.
urn:cts:greekLit:tlg0012.tlg002.omar:4.645	καί μοι τοῦτ' ἀγόρευσον ἐτήτυμον,  ὄφρ' ἐὺ εἰδῶ,
urn:cts:greekLit:tlg0012.tlg002.omar:4.646	ἤ σε βίῃ ἀέκοντος ἀπηύρα νῆα μέλαιναν,
urn:cts:greekLit:tlg0012.tlg002.omar:4.647	ἦε ἑκών οἱ δῶκας, ἐπεὶ προσπτύξατο μύθῳ.”
urn:cts:greekLit:tlg0012.tlg002.omar:4.648	τὸν δ' υἱὸς Φρονίοιο Νοήμων ἀντίον ηὔδα:
urn:cts:greekLit:tlg0012.tlg002.omar:4.649	“αὐτὸς ἑκών οἱ δῶκα: τί κεν ῥέξειε καὶ ἄλλος,
urn:cts:greekLit:tlg0012.tlg002.omar:4.650	ὁππότ' ἀνὴρ τοιοῦτος ἔχων μελεδήματα θυμῷ
urn:cts:greekLit:tlg0012.tlg002.omar:4.651	αἰτίζῃ; χαλεπόν κεν ἀνήνασθαι δόσιν εἴη.
urn:cts:greekLit:tlg0012.tlg002.omar:4.652	κοῦροι δ', οἳ κατὰ δῆμον ἀριστεύουσι μεθ' ἡμέας,
urn:cts:greekLit:tlg0012.tlg002.omar:4.653	οἵ οἱ ἕποντ': ἐν δ' ἀρχὸν ἐγὼ βαίνοντ' ἐνόησα
urn:cts:greekLit:tlg0012.tlg002.omar:4.654	Μέντορα, ἠὲ θεόν, τῷ δ' αὐτῷ πάντα ἐῴκει.
urn:cts:greekLit:tlg0012.tlg002.omar:4.655	ἀλλὰ τὸ θαυμάζω: ἴδον ἐνθάδε Μέντορα δῖον
urn:cts:greekLit:tlg0012.tlg002.omar:4.656	χθιζὸν ὑπηοῖον, τότε δ' ἔμβη νηὶ Πύλονδε.”
urn:cts:greekLit:tlg0012.tlg002.omar:4.657	ὣς ἄρα φωνήσας ἀπέβη πρὸς δώματα πατρός,
urn:cts:greekLit:tlg0012.tlg002.omar:4.658	τοῖσιν δ' ἀμφοτέροισιν ἀγάσσατο θυμὸς ἀγήνωρ.
urn:cts:greekLit:tlg0012.tlg002.omar:4.659	μνηστῆρας δ' ἄμυδις κάθισαν καὶ παῦσαν ἀέθλων.
urn:cts:greekLit:tlg0012.tlg002.omar:4.660	τοῖσιν δ' ̓Αντίνοος μετέφη Εὐπείθεος υἱός,
urn:cts:greekLit:tlg0012.tlg002.omar:4.661	ἀχνύμενος: μένεος δὲ μέγα φρένες ἀμφιμέλαιναι
urn:cts:greekLit:tlg0012.tlg002.omar:4.662	πίμπλαντ', ὄσσε δέ οἱ πυρὶ λαμπετόωντι ἐίκτην:
urn:cts:greekLit:tlg0012.tlg002.omar:4.663	“ὢ πόποι, ἦ μέγα ἔργον ὑπερφιάλως ἐτελέσθη
urn:cts:greekLit:tlg0012.tlg002.omar:4.664	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
urn:cts:greekLit:tlg0012.tlg002.omar:4.665	ἐκ τοσσῶνδ' ἀέκητι νέος πάϊς οἴχεται αὔτως
urn:cts:greekLit:tlg0012.tlg002.omar:4.666	νῆα ἐρυσσάμενος, κρίνας τ' ἀνὰ δῆμον ἀρίστους.
urn:cts:greekLit:tlg0012.tlg002.omar:4.667	ἄρξει καὶ προτέρω κακὸν ἔμμεναι: ἀλλά οἱ αὐτῷ
urn:cts:greekLit:tlg0012.tlg002.omar:4.668	Ζεὺς ὀλέσειε βίην, πρὶν ἥβης μέτρον ἱκέσθαι.
urn:cts:greekLit:tlg0012.tlg002.omar:4.669	ἀλλ' ἄγε μοι δότε νῆα θοὴν καὶ εἴκος' ἑταίρους,
urn:cts:greekLit:tlg0012.tlg002.omar:4.670	ὄφρα μιν αὐτὸν ἰόντα λοχήσομαι ἠδὲ φυλάξω
urn:cts:greekLit:tlg0012.tlg002.omar:4.671	ἐν πορθμῷ ̓Ιθάκης τε Σάμοιό τε παιπαλοέσσης,
urn:cts:greekLit:tlg0012.tlg002.omar:4.672	ὡς ἂν ἐπισμυγερῶς ναυτίλλεται εἵνεκα πατρός.”
urn:cts:greekLit:tlg0012.tlg002.omar:4.673	“ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον.
urn:cts:greekLit:tlg0012.tlg002.omar:4.674	αὐτίκ' ἔπειτ' ἀνστάντες ἔβαν δόμον εἰς ̓Οδυσῆος.
urn:cts:greekLit:tlg0012.tlg002.omar:4.675	οὐδ' ἄρα Πηνελόπεια πολὺν χρόνον ἦεν ἄπυστος
urn:cts:greekLit:tlg0012.tlg002.omar:4.676	μύθων, οὓς μνηστῆρες ἐνὶ φρεσὶ βυσσοδόμευον:
urn:cts:greekLit:tlg0012.tlg002.omar:4.677	κῆρυξ γάρ οἱ ἔειπε Μέδων, ὃς ἐπεύθετο βουλὰς
urn:cts:greekLit:tlg0012.tlg002.omar:4.678	αὐλῆς ἐκτὸς ἐών: οἱ δ' ἔνδοθι μῆτιν ὕφαινον.
urn:cts:greekLit:tlg0012.tlg002.omar:4.679	βῆ δ' ἴμεν ἀγγελέων διὰ δώματα Πηνελοπείῃ:
urn:cts:greekLit:tlg0012.tlg002.omar:4.680	τὸν δὲ κατ' οὐδοῦ βάντα προσηύδα Πηνελόπεια:
urn:cts:greekLit:tlg0012.tlg002.omar:4.681	“κῆρυξ, τίπτε δέ σε πρόεσαν μνηστῆρες ἀγαυοί;
urn:cts:greekLit:tlg0012.tlg002.omar:4.682	ἦ εἰπέμεναι δμῳῇσιν ̓Οδυσσῆος θείοιο
urn:cts:greekLit:tlg0012.tlg002.omar:4.683	ἔργων παύσασθαι, σφίσι δ' αὐτοῖς δαῖτα πένεσθαι;
urn:cts:greekLit:tlg0012.tlg002.omar:4.684	μὴ μνηστεύσαντες μηδ' ἄλλοθ' ὁμιλήσαντες
urn:cts:greekLit:tlg0012.tlg002.omar:4.685	ὕστατα καὶ πύματα νῦν ἐνθάδε δειπνήσειαν:
urn:cts:greekLit:tlg0012.tlg002.omar:4.686	οἳ θάμ' ἀγειρόμενοι βίοτον κατακείρετε πολλόν,
urn:cts:greekLit:tlg0012.tlg002.omar:4.687	κτῆσιν Τηλεμάχοιο δαί̈φρονος: οὐδέ τι πατρῶν
urn:cts:greekLit:tlg0012.tlg002.omar:4.688	ὑμετέρων τὸ πρόσθεν ἀκούετε, παῖδες ἐόντες,
urn:cts:greekLit:tlg0012.tlg002.omar:4.689	οἷος ̓Οδυσσεὺς ἔσκε μεθ' ὑμετέροισι τοκεῦσιν,
urn:cts:greekLit:tlg0012.tlg002.omar:4.690	οὔτε τινὰ ῥέξας ἐξαίσιον οὔτε τι εἰπὼν
urn:cts:greekLit:tlg0012.tlg002.omar:4.691	ἐν δήμῳ, ἥ τ' ἐστὶ δίκη θείων βασιλήων:
urn:cts:greekLit:tlg0012.tlg002.omar:4.692	ἄλλον κ' ἐχθαίρῃσι βροτῶν, ἄλλον κε φιλοίη.
urn:cts:greekLit:tlg0012.tlg002.omar:4.693	κεῖνος δ' οὔ ποτε πάμπαν ἀτάσθαλον ἄνδρα ἐώργει.
urn:cts:greekLit:tlg0012.tlg002.omar:4.694	ἀλλ' ὁ μὲν ὑμέτερος θυμὸς καὶ ἀεικέα ἔργα
urn:cts:greekLit:tlg0012.tlg002.omar:4.695	φαίνεται,  οὐδέ τίς ἐστι χάρις μετόπισθ' ἐυεργέων.”
urn:cts:greekLit:tlg0012.tlg002.omar:4.696	τὴν δ' αὖτε προσέειπε Μέδων πεπνυμένα εἰδώς:
urn:cts:greekLit:tlg0012.tlg002.omar:4.697	“αἲ γὰρ δή, βασίλεια, τόδε πλεῖστον κακὸν εἴη.
urn:cts:greekLit:tlg0012.tlg002.omar:4.698	ἀλλὰ πολὺ μεῖζόν τε καὶ ἀργαλεώτερον ἄλλο
urn:cts:greekLit:tlg0012.tlg002.omar:4.699	μνηστῆρες φράζονται, ὃ μὴ τελέσειε Κρονίων:
urn:cts:greekLit:tlg0012.tlg002.omar:4.700	Τηλέμαχον μεμάασι κατακτάμεν ὀξέι χαλκῷ
urn:cts:greekLit:tlg0012.tlg002.omar:4.701	οἴκαδε νισόμενον: ὁ δ' ἔβη μετὰ πατρὸς ἀκουὴν
urn:cts:greekLit:tlg0012.tlg002.omar:4.702	ἐς Πύλον ἠγαθέην ἠδ' ἐς Λακεδαίμονα δῖαν.”
urn:cts:greekLit:tlg0012.tlg002.omar:4.703	ὣς φάτο, τῆς δ' αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:4.704	δὴν δέ μιν ἀμφασίη ἐπέων λάβε: τὼ δέ οἱ ὄσσε
urn:cts:greekLit:tlg0012.tlg002.omar:4.705	δακρυόφι πλῆσθεν,  θαλερὴ δέ οἱ ἔσχετο φωνή.
urn:cts:greekLit:tlg0012.tlg002.omar:4.706	ὀψὲ δὲ δή μιν ἔπεσσιν ἀμειβομένη προσέειπε:
urn:cts:greekLit:tlg0012.tlg002.omar:4.707	“κῆρυξ, τίπτε δέ μοι πάϊς οἴχεται; οὐδέ τί μιν χρεὼ
urn:cts:greekLit:tlg0012.tlg002.omar:4.708	νηῶν ὠκυπόρων ἐπιβαινέμεν, αἵ θ' ἁλὸς ἵπποι
urn:cts:greekLit:tlg0012.tlg002.omar:4.709	ἀνδράσι γίγνονται, περόωσι δὲ πουλὺν ἐφ' ὑγρήν.
urn:cts:greekLit:tlg0012.tlg002.omar:4.710	ἦ ἵνα μηδ' ὄνομ' αὐτοῦ ἐν ἀνθρώποισι λίπηται;”
urn:cts:greekLit:tlg0012.tlg002.omar:4.711	τὴν δ' ἠμείβετ' ἔπειτα Μέδων πεπνυμένα εἰδώς:
urn:cts:greekLit:tlg0012.tlg002.omar:4.712	“οὐκ οἶδ' ἤ τίς μιν θεὸς ὤρορεν, ἦε καὶ αὐτοῦ
urn:cts:greekLit:tlg0012.tlg002.omar:4.713	θυμὸς ἐφωρμήθη ἴμεν ἐς Πύλον, ὄφρα πύθηται
urn:cts:greekLit:tlg0012.tlg002.omar:4.714	πατρὸς ἑοῦ ἢ νόστον ἢ ὅν τινα πότμον ἐπέσπεν.”
urn:cts:greekLit:tlg0012.tlg002.omar:4.715	ὣς ἄρα φωνήσας ἀπέβη κατὰ δῶμ' ̓Οδυσῆος.
urn:cts:greekLit:tlg0012.tlg002.omar:4.716	τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη
urn:cts:greekLit:tlg0012.tlg002.omar:4.717	δίφρῳ ἐφέζεσθαι πολλῶν κατὰ οἶκον ἐόντων,
urn:cts:greekLit:tlg0012.tlg002.omar:4.718	ἀλλ' ἄρ' ἐπ' οὐδοῦ ἷζε πολυκμήτου θαλάμοιο
urn:cts:greekLit:tlg0012.tlg002.omar:4.719	οἴκτρ' ὀλοφυρομένη: περὶ δὲ δμῳαὶ μινύριζον
urn:cts:greekLit:tlg0012.tlg002.omar:4.720	πᾶσαι,  ὅσαι κατὰ δώματ' ἔσαν νέαι ἠδὲ παλαιαί.
urn:cts:greekLit:tlg0012.tlg002.omar:4.721	τῇς δ' ἁδινὸν γοόωσα μετηύδα Πηνελόπεια:
urn:cts:greekLit:tlg0012.tlg002.omar:4.722	“κλῦτε, φίλαι: πέρι γάρ μοι ̓Ολύμπιος ἄλγε' ἔδωκεν
urn:cts:greekLit:tlg0012.tlg002.omar:4.723	ἐκ πασέων, ὅσσαι μοι ὁμοῦ τράφεν ἠδ' ἐγένοντο:
urn:cts:greekLit:tlg0012.tlg002.omar:4.724	ἣ πρὶν μὲν πόσιν ἐσθλὸν ἀπώλεσα θυμολέοντα,
urn:cts:greekLit:tlg0012.tlg002.omar:4.725	παντοίῃς ἀρετῇσι κεκασμένον ἐν Δαναοῖσιν,
urn:cts:greekLit:tlg0012.tlg002.omar:4.726	ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος.
urn:cts:greekLit:tlg0012.tlg002.omar:4.727	νῦν αὖ παῖδ' ἀγαπητὸν ἀνηρείψαντο θύελλαι
urn:cts:greekLit:tlg0012.tlg002.omar:4.728	ἀκλέα ἐκ μεγάρων, οὐδ' ὁρμηθέντος ἄκουσα.
urn:cts:greekLit:tlg0012.tlg002.omar:4.729	σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη
urn:cts:greekLit:tlg0012.tlg002.omar:4.730	ἐκ λεχέων μ' ἀνεγεῖραι,  ἐπιστάμεναι σάφα θυμῷ,
urn:cts:greekLit:tlg0012.tlg002.omar:4.731	ὁππότ' ἐκεῖνος ἔβη κοίλην ἐπὶ νῆα μέλαιναν.
urn:cts:greekLit:tlg0012.tlg002.omar:4.732	εἰ γὰρ ἐγὼ πυθόμην ταύτην ὁδὸν ὁρμαίνοντα,
urn:cts:greekLit:tlg0012.tlg002.omar:4.733	τῷ κε μάλ' ἤ κεν ἔμεινε καὶ ἐσσύμενός περ ὁδοῖο,
urn:cts:greekLit:tlg0012.tlg002.omar:4.734	ἤ κέ με τεθνηκυῖαν ἐνὶ μεγάροισιν ἔλειπεν.
urn:cts:greekLit:tlg0012.tlg002.omar:4.735	ἀλλά τις ὀτρηρῶς Δολίον καλέσειε γέροντα,
urn:cts:greekLit:tlg0012.tlg002.omar:4.736	δμῶ' ἐμόν, ὅν μοι δῶκε πατὴρ ἔτι δεῦρο κιούσῃ,
urn:cts:greekLit:tlg0012.tlg002.omar:4.737	καί μοι κῆπον ἔχει πολυδένδρεον, ὄφρα τάχιστα
urn:cts:greekLit:tlg0012.tlg002.omar:4.738	Λαέρτῃ τάδε πάντα παρεζόμενος καταλέξῃ,
urn:cts:greekLit:tlg0012.tlg002.omar:4.739	εἰ δή πού τινα κεῖνος ἐνὶ φρεσὶ μῆτιν ὑφήνας
urn:cts:greekLit:tlg0012.tlg002.omar:4.740	ἐξελθὼν λαοῖσιν ὀδύρεται,  οἳ μεμάασιν
urn:cts:greekLit:tlg0012.tlg002.omar:4.741	ὃν καὶ ̓Οδυσσῆος φθῖσαι γόνον ἀντιθέοιο.”
urn:cts:greekLit:tlg0012.tlg002.omar:4.742	τὴν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:4.743	“νύμφα φίλη, σὺ μὲν ἄρ με κατάκτανε νηλέι χαλκῷ
urn:cts:greekLit:tlg0012.tlg002.omar:4.744	ἢ ἔα ἐν μεγάρῳ: μῦθον δέ τοι οὐκ ἐπικεύσω.
urn:cts:greekLit:tlg0012.tlg002.omar:4.745	ᾔδε' ἐγὼ τάδε πάντα,  πόρον δέ οἱ ὅσς' ἐκέλευε,
urn:cts:greekLit:tlg0012.tlg002.omar:4.746	σῖτον καὶ μέθυ ἡδύ: ἐμεῦ δ' ἕλετο μέγαν ὅρκον
urn:cts:greekLit:tlg0012.tlg002.omar:4.747	μὴ πρὶν σοὶ ἐρέειν, πρὶν δωδεκάτην γε γενέσθαι
urn:cts:greekLit:tlg0012.tlg002.omar:4.748	ἢ ς' αὐτὴν ποθέσαι καὶ ἀφορμηθέντος ἀκοῦσαι,
urn:cts:greekLit:tlg0012.tlg002.omar:4.749	ὡς ἂν μὴ κλαίουσα κατὰ χρόα καλὸν ἰάπτῃς.
urn:cts:greekLit:tlg0012.tlg002.omar:4.750	ἀλλ' ὑδρηναμένη,  καθαρὰ χροὶ̈ εἵμαθ' ἑλοῦσα,
urn:cts:greekLit:tlg0012.tlg002.omar:4.751	εἰς ὑπερῷ' ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.omar:4.752	εὔχε' ̓Αθηναίῃ κούρῃ Διὸς αἰγιόχοιο:
urn:cts:greekLit:tlg0012.tlg002.omar:4.753	ἡ γάρ κέν μιν ἔπειτα καὶ ἐκ θανάτοιο σαώσαι.
urn:cts:greekLit:tlg0012.tlg002.omar:4.754	μηδὲ γέροντα κάκου κεκακωμένον: οὐ γὰρ ὀίω
urn:cts:greekLit:tlg0012.tlg002.omar:4.755	πάγχυ θεοῖς μακάρεσσι γονὴν ̓Αρκεισιάδαο
urn:cts:greekLit:tlg0012.tlg002.omar:4.756	ἔχθεσθ', ἀλλ' ἔτι πού τις ἐπέσσεται ὅς κεν ἔχῃσι
urn:cts:greekLit:tlg0012.tlg002.omar:4.757	δώματά θ' ὑψερεφέα καὶ ἀπόπροθι πίονας ἀγρούς.”
urn:cts:greekLit:tlg0012.tlg002.omar:4.758	ὣς φάτο, τῆς δ' εὔνησε γόον, σχέθε δ' ὄσσε γόοιο.
urn:cts:greekLit:tlg0012.tlg002.omar:4.759	ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα
urn:cts:greekLit:tlg0012.tlg002.omar:4.760	εἰς ὑπερῷ' ἀνέβαινε σὺν ἀμφιπόλοισι γυναιξίν,
urn:cts:greekLit:tlg0012.tlg002.omar:4.761	ἐν δ' ἔθετ' οὐλοχύτας κανέῳ, ἠρᾶτο δ' ̓Αθήνῃ:
urn:cts:greekLit:tlg0012.tlg002.omar:4.762	“κλῦθί μευ, αἰγιόχοιο Διὸς τέκος, ̓Ατρυτώνη,
urn:cts:greekLit:tlg0012.tlg002.omar:4.763	εἴ ποτέ τοι πολύμητις ἐνὶ μεγάροισιν ̓Οδυσσεὺς
urn:cts:greekLit:tlg0012.tlg002.omar:4.764	ἢ βοὸς ἢ ὄϊος κατὰ πίονα μηρί' ἔκηε,
urn:cts:greekLit:tlg0012.tlg002.omar:4.765	τῶν νῦν μοι μνῆσαι,  καί μοι φίλον υἷα σάωσον,
urn:cts:greekLit:tlg0012.tlg002.omar:4.766	μνηστῆρας δ' ἀπάλαλκε κακῶς ὑπερηνορέοντας.”
urn:cts:greekLit:tlg0012.tlg002.omar:4.767	ὣς εἰποῦς' ὀλόλυξε, θεὰ δέ οἱ ἔκλυεν ἀρῆς.
urn:cts:greekLit:tlg0012.tlg002.omar:4.768	μνηστῆρες δ' ὁμάδησαν ἀνὰ μέγαρα σκιόεντα:
urn:cts:greekLit:tlg0012.tlg002.omar:4.769	ὧδε δέ τις εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:4.770	“ἦ μάλα δὴ γάμον ἄμμι πολυμνήστη βασίλεια
urn:cts:greekLit:tlg0012.tlg002.omar:4.771	ἀρτύει, οὐδέ τι οἶδεν ὅ οἱ φόνος υἷι τέτυκται.”
urn:cts:greekLit:tlg0012.tlg002.omar:4.772	“ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
urn:cts:greekLit:tlg0012.tlg002.omar:4.773	τοῖσιν δ' ̓Αντίνοος ἀγορήσατο καὶ μετέειπε:
urn:cts:greekLit:tlg0012.tlg002.omar:4.774	“δαιμόνιοι, μύθους μὲν ὑπερφιάλους ἀλέασθε
urn:cts:greekLit:tlg0012.tlg002.omar:4.775	πάντας ὁμῶς,  μή πού τις ἀπαγγείλῃσι καὶ εἴσω.
urn:cts:greekLit:tlg0012.tlg002.omar:4.776	ἀλλ' ἄγε σιγῇ τοῖον ἀναστάντες τελέωμεν
urn:cts:greekLit:tlg0012.tlg002.omar:4.777	μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.”
urn:cts:greekLit:tlg0012.tlg002.omar:4.778	ὣς εἰπὼν ἐκρίνατ' ἐείκοσι φῶτας ἀρίστους,
urn:cts:greekLit:tlg0012.tlg002.omar:4.779	βὰν δ' ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.omar:4.780	νῆα μὲν οὖν πάμπρωτον ἁλὸς βένθοσδε ἔρυσσαν,
urn:cts:greekLit:tlg0012.tlg002.omar:4.781	ἐν δ' ἱστόν τ' ἐτίθεντο καὶ ἱστία νηὶ μελαίνῃ,
urn:cts:greekLit:tlg0012.tlg002.omar:4.782	ἠρτύναντο δ' ἐρετμὰ τροποῖς ἐν δερματίνοισιν,
urn:cts:greekLit:tlg0012.tlg002.omar:4.783	πάντα κατὰ μοῖραν, ἀνά θ' ἱστία λευκὰ πέτασσαν:
urn:cts:greekLit:tlg0012.tlg002.omar:4.784	τεύχεα δέ σφ' ἤνεικαν ὑπέρθυμοι θεράποντες.
urn:cts:greekLit:tlg0012.tlg002.omar:4.785	ὑψοῦ δ' ἐν νοτίῳ τήν γ' ὥρμισαν,  ἐκ δ' ἔβαν αὐτοί:
urn:cts:greekLit:tlg0012.tlg002.omar:4.786	ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν.
urn:cts:greekLit:tlg0012.tlg002.omar:4.787	ἡ δ' ὑπερωίῳ αὖθι περίφρων Πηνελόπεια
urn:cts:greekLit:tlg0012.tlg002.omar:4.788	κεῖτ' ἄρ' ἄσιτος, ἄπαστος ἐδητύος ἠδὲ ποτῆτος,
urn:cts:greekLit:tlg0012.tlg002.omar:4.789	ὁρμαίνους' ἤ οἱ θάνατον φύγοι υἱὸς ἀμύμων,
urn:cts:greekLit:tlg0012.tlg002.omar:4.790	ἦ ὅ γ' ὑπὸ μνηστῆρσιν ὑπερφιάλοισι δαμείη.
urn:cts:greekLit:tlg0012.tlg002.omar:4.791	ὅσσα δὲ μερμήριξε λέων ἀνδρῶν ἐν ὁμίλῳ
urn:cts:greekLit:tlg0012.tlg002.omar:4.792	δείσας, ὁππότε μιν δόλιον περὶ κύκλον ἄγωσι,
urn:cts:greekLit:tlg0012.tlg002.omar:4.793	τόσσα μιν ὁρμαίνουσαν ἐπήλυθε νήδυμος ὕπνος:
urn:cts:greekLit:tlg0012.tlg002.omar:4.794	εὗδε δ' ἀνακλινθεῖσα, λύθεν δέ οἱ ἅψεα πάντα.
urn:cts:greekLit:tlg0012.tlg002.omar:4.795	ἔνθ' αὖτ' ἄλλ' ἐνόησε θεά,  γλαυκῶπις ̓Αθήνη:
urn:cts:greekLit:tlg0012.tlg002.omar:4.796	εἴδωλον ποίησε, δέμας δ' ἤικτο γυναικί,
urn:cts:greekLit:tlg0012.tlg002.omar:4.797	̓Ιφθίμῃ, κούρῃ μεγαλήτορος ̓Ικαρίοιο,
urn:cts:greekLit:tlg0012.tlg002.omar:4.798	τὴν Εὔμηλος ὄπυιε Φερῇς ἔνι οἰκία ναίων.
urn:cts:greekLit:tlg0012.tlg002.omar:4.799	πέμπε δέ μιν πρὸς δώματ' ̓Οδυσσῆος θείοιο,
urn:cts:greekLit:tlg0012.tlg002.omar:4.800	ἧος Πηνελόπειαν ὀδυρομένην γοόωσαν
urn:cts:greekLit:tlg0012.tlg002.omar:4.801	παύσειε κλαυθμοῖο γόοιό τε δακρυόεντος.
urn:cts:greekLit:tlg0012.tlg002.omar:4.802	ἐς θάλαμον δ' εἰσῆλθε παρὰ κληῖδος ἱμάντα,
urn:cts:greekLit:tlg0012.tlg002.omar:4.803	στῆ δ' ἄρ ὑπὲρ κεφαλῆς, καί μιν πρὸς μῦθον ἔειπεν:
urn:cts:greekLit:tlg0012.tlg002.omar:4.804	“εὕδεις, Πηνελόπεια, φίλον τετιημένη ἦτορ;
urn:cts:greekLit:tlg0012.tlg002.omar:4.805	οὐ μέν ς' οὐδὲ ἐῶσι θεοὶ ῥεῖα ζώοντες
urn:cts:greekLit:tlg0012.tlg002.omar:4.806	κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι
urn:cts:greekLit:tlg0012.tlg002.omar:4.807	σὸς παῖς: οὐ μὲν γάρ τι θεοῖς ἀλιτήμενός ἐστι.”
urn:cts:greekLit:tlg0012.tlg002.omar:4.808	τὴν δ' ἠμείβετ' ἔπειτα περίφρων Πηνελόπεια,
urn:cts:greekLit:tlg0012.tlg002.omar:4.809	ἡδὺ μάλα κνώσσους' ἐν ὀνειρείῃσι πύλῃσιν:
urn:cts:greekLit:tlg0012.tlg002.omar:4.810	“τίπτε,  κασιγνήτη, δεῦρ' ἤλυθες; οὔ τι πάρος γε
urn:cts:greekLit:tlg0012.tlg002.omar:4.811	πωλέ', ἐπεὶ μάλα πολλὸν ἀπόπροθι δώματα ναίεις:
urn:cts:greekLit:tlg0012.tlg002.omar:4.812	καί με κέλεαι παύσασθαι ὀιζύος ἠδ' ὀδυνάων
urn:cts:greekLit:tlg0012.tlg002.omar:4.813	πολλέων, αἵ μ' ἐρέθουσι κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:4.814	ἣ πρὶν μὲν πόσιν ἐσθλὸν ἀπώλεσα θυμολέοντα,
urn:cts:greekLit:tlg0012.tlg002.omar:4.815	παντοίῃς ἀρετῇσι κεκασμένον ἐν Δαναοῖσιν,
urn:cts:greekLit:tlg0012.tlg002.omar:4.816	ἐσθλόν, τοῦ κλέος εὐρὺ καθ' ̔Ελλάδα καὶ μέσον ̓́Αργος:
urn:cts:greekLit:tlg0012.tlg002.omar:4.817	νῦν αὖ παῖς ἀγαπητὸς ἔβη κοίλης ἐπὶ νηός,
urn:cts:greekLit:tlg0012.tlg002.omar:4.818	νήπιος, οὔτε πόνων ἐὺ εἰδὼς οὔτ' ἀγοράων.
urn:cts:greekLit:tlg0012.tlg002.omar:4.819	τοῦ δὴ ἐγὼ καὶ μᾶλλον ὀδύρομαι ἤ περ ἐκείνου:
urn:cts:greekLit:tlg0012.tlg002.omar:4.820	τοῦ δ' ἀμφιτρομέω καὶ δείδια, μή τι πάθῃσιν,
urn:cts:greekLit:tlg0012.tlg002.omar:4.821	ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ:
urn:cts:greekLit:tlg0012.tlg002.omar:4.822	δυσμενέες γὰρ πολλοὶ ἐπ' αὐτῷ μηχανόωνται,
urn:cts:greekLit:tlg0012.tlg002.omar:4.823	ἱέμενοι κτεῖναι πρὶν πατρίδα γαῖαν ἱκέσθαι.”
urn:cts:greekLit:tlg0012.tlg002.omar:4.824	τὴν δ' ἀπαμειβόμενον προσέφη εἴδωλον ἀμαυρόν:
urn:cts:greekLit:tlg0012.tlg002.omar:4.825	“θάρσει,  μηδέ τι πάγχυ μετὰ φρεσὶ δείδιθι λίην:
urn:cts:greekLit:tlg0012.tlg002.omar:4.826	τοίη γάρ οἱ πομπὸς ἅμ' ἔρχεται, ἥν τε καὶ ἄλλοι
urn:cts:greekLit:tlg0012.tlg002.omar:4.827	ἀνέρες ἠρήσαντο παρεστάμεναι, δύναται γάρ,
urn:cts:greekLit:tlg0012.tlg002.omar:4.828	Παλλὰς ̓Αθηναίη: σὲ δ' ὀδυρομένην ἐλεαίρει:
urn:cts:greekLit:tlg0012.tlg002.omar:4.829	ἣ νῦν με προέηκε τεὶ̈ν τάδε μυθήσασθαι.”
urn:cts:greekLit:tlg0012.tlg002.omar:4.830	τὴν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:4.831	“εἰ μὲν δὴ θεός ἐσσι θεοῖό τε ἔκλυες αὐδῆς,
urn:cts:greekLit:tlg0012.tlg002.omar:4.832	εἰ δ' ἄγε μοι καὶ κεῖνον ὀιζυρὸν κατάλεξον,
urn:cts:greekLit:tlg0012.tlg002.omar:4.833	ἤ που ἔτι ζώει καὶ ὁρᾷ φάος ἠελίοιο,
urn:cts:greekLit:tlg0012.tlg002.omar:4.834	ἦ ἤδη τέθνηκε καὶ εἰν ̓Αίδαο δόμοισι.”
urn:cts:greekLit:tlg0012.tlg002.omar:4.835	τὴν δ' ἀπαμειβόμενον προσέφη εἴδωλον ἀμαυρόν:
urn:cts:greekLit:tlg0012.tlg002.omar:4.836	“οὐ μέν τοι κεῖνόν γε διηνεκέως ἀγορεύσω,
urn:cts:greekLit:tlg0012.tlg002.omar:4.837	ζώει ὅ γ' ἦ τέθνηκε: κακὸν δ' ἀνεμώλια βάζειν.”
urn:cts:greekLit:tlg0012.tlg002.omar:4.838	ὣς εἰπὸν σταθμοῖο παρὰ κληῖδα λιάσθη
urn:cts:greekLit:tlg0012.tlg002.omar:4.839	ἐς πνοιὰς ἀνέμων. ἡ δ' ἐξ ὕπνου ἀνόρουσε
urn:cts:greekLit:tlg0012.tlg002.omar:4.840	κούρη ̓Ικαρίοιο: φίλον δέ οἱ ἦτορ ἰάνθη,
urn:cts:greekLit:tlg0012.tlg002.omar:4.841	ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.
urn:cts:greekLit:tlg0012.tlg002.omar:4.842	μνηστῆρες δ' ἀναβάντες ἐπέπλεον ὑγρὰ κέλευθα
urn:cts:greekLit:tlg0012.tlg002.omar:4.843	Τηλεμάχῳ φόνον αἰπὺν ἐνὶ φρεσὶν ὁρμαίνοντες.
urn:cts:greekLit:tlg0012.tlg002.omar:4.844	ἔστι δέ τις νῆσος μέσσῃ ἁλὶ πετρήεσσα,
urn:cts:greekLit:tlg0012.tlg002.omar:4.845	μεσσηγὺς ̓Ιθάκης τε Σάμοιό τε παιπαλοέσσης,
urn:cts:greekLit:tlg0012.tlg002.omar:4.846	̓Αστερίς, οὐ μεγάλη: λιμένες δ' ἔνι ναύλοχοι αὐτῇ
urn:cts:greekLit:tlg0012.tlg002.omar:4.847	ἀμφίδυμοι: τῇ τόν γε μένον λοχόωντες ̓Αχαιοί.
urn:cts:greekLit:tlg0012.tlg002.omar:5.1	̓Ηὼς δ' ἐκ λεχέων παρ' ἀγαυοῦ Τιθωνοῖο
urn:cts:greekLit:tlg0012.tlg002.omar:5.2	ὤρνυθ', ἵν' ἀθανάτοισι φόως φέροι ἠδὲ βροτοῖσιν:
urn:cts:greekLit:tlg0012.tlg002.omar:5.3	οἱ δὲ θεοὶ θῶκόνδε καθίζανον, ἐν δ' ἄρα τοῖσι
urn:cts:greekLit:tlg0012.tlg002.omar:5.4	Ζεὺς ὑψιβρεμέτης, οὗ τε κράτος ἐστὶ μέγιστον.
urn:cts:greekLit:tlg0012.tlg002.omar:5.5	τοῖσι δ' ̓Αθηναίη λέγε κήδεα πόλλ' ̓Οδυσῆος
urn:cts:greekLit:tlg0012.tlg002.omar:5.6	μνησαμένη: μέλε γάρ οἱ ἐὼν ἐν δώμασι νύμφης:
urn:cts:greekLit:tlg0012.tlg002.omar:5.7	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.omar:5.8	μή τις ἔτι πρόφρων ἀγανὸς καὶ ἤπιος ἔστω
urn:cts:greekLit:tlg0012.tlg002.omar:5.9	σκηπτοῦχος βασιλεύς, μηδὲ φρεσὶν αἴσιμα εἰδώς,
urn:cts:greekLit:tlg0012.tlg002.omar:5.10	ἀλλ' αἰεὶ χαλεπός τ' εἴη καὶ αἴσυλα ῥέζοι:
urn:cts:greekLit:tlg0012.tlg002.omar:5.11	ὡς οὔ τις μέμνηται ̓Οδυσσῆος θείοιο
urn:cts:greekLit:tlg0012.tlg002.omar:5.12	λαῶν οἷσιν ἄνασσε, πατὴρ δ' ὣς ἤπιος ἦεν.
urn:cts:greekLit:tlg0012.tlg002.omar:5.13	ἀλλ' ὁ μὲν ἐν νήσῳ κεῖται κρατέρ' ἄλγεα πάσχων
urn:cts:greekLit:tlg0012.tlg002.omar:5.14	νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.omar:5.15	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
urn:cts:greekLit:tlg0012.tlg002.omar:5.16	οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.omar:5.17	οἵ κέν μιν πέμποιεν ἐπ' εὐρέα νῶτα θαλάσσης.
urn:cts:greekLit:tlg0012.tlg002.omar:5.18	νῦν αὖ παῖδ' ἀγαπητὸν ἀποκτεῖναι μεμάασιν
urn:cts:greekLit:tlg0012.tlg002.omar:5.19	οἴκαδε νισόμενον: ὁ δ' ἔβη μετὰ πατρὸς ἀκουὴν
urn:cts:greekLit:tlg0012.tlg002.omar:5.20	ἐς Πύλον ἠγαθέην ἠδ' ἐς Λακεδαίμονα δῖαν.”
urn:cts:greekLit:tlg0012.tlg002.omar:5.21	τὴν δ' ἀπαμειβόμενος προσέφη νεφεληγερέτα Ζεύς:
urn:cts:greekLit:tlg0012.tlg002.omar:5.22	“τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.omar:5.23	οὐ γὰρ δὴ τοῦτον μὲν ἐβούλευσας νόον αὐτή,
urn:cts:greekLit:tlg0012.tlg002.omar:5.24	ὡς ἦ τοι κείνους ̓Οδυσεὺς ἀποτίσεται ἐλθών;
urn:cts:greekLit:tlg0012.tlg002.omar:5.25	Τηλέμαχον δὲ σὺ πέμψον ἐπισταμένως,  δύνασαι γάρ,
urn:cts:greekLit:tlg0012.tlg002.omar:5.26	ὥς κε μάλ' ἀσκηθὴς ἣν πατρίδα γαῖαν ἵκηται,
urn:cts:greekLit:tlg0012.tlg002.omar:5.27	μνηστῆρες δ' ἐν νηὶ: παλιμπετὲς ἀπονέωνται.”
urn:cts:greekLit:tlg0012.tlg002.omar:5.28	ἦ ῥα καὶ ̔Ερμείαν, υἱὸν φίλον, ἀντίον ηὔδα:
urn:cts:greekLit:tlg0012.tlg002.omar:5.29	“̔Ερμεία, σὺ γὰρ αὖτε τά τ' ἄλλα περ ἄγγελός ἐσσι,
urn:cts:greekLit:tlg0012.tlg002.omar:5.30	νύμφῃ ἐυπλοκάμῳ εἰπεῖν νημερτέα βουλήν,
urn:cts:greekLit:tlg0012.tlg002.omar:5.31	νόστον ̓Οδυσσῆος ταλασίφρονος, ὥς κε νέηται
urn:cts:greekLit:tlg0012.tlg002.omar:5.32	οὔτε θεῶν πομπῇ οὔτε θνητῶν ἀνθρώπων:
urn:cts:greekLit:tlg0012.tlg002.omar:5.33	ἀλλ' ὅ γ' ἐπὶ σχεδίης πολυδέσμου πήματα πάσχων
urn:cts:greekLit:tlg0012.tlg002.omar:5.34	ἤματί κ' εἰκοστῷ Σχερίην ἐρίβωλον ἵκοιτο,
urn:cts:greekLit:tlg0012.tlg002.omar:5.35	Φαιήκων ἐς γαῖαν,  οἳ ἀγχίθεοι γεγάασιν,
urn:cts:greekLit:tlg0012.tlg002.omar:5.36	οἵ κέν μιν περὶ κῆρι θεὸν ὣς τιμήσουσιν,
urn:cts:greekLit:tlg0012.tlg002.omar:5.37	πέμψουσιν δ' ἐν νηὶ φίλην ἐς πατρίδα γαῖαν,
urn:cts:greekLit:tlg0012.tlg002.omar:5.38	χαλκόν τε χρυσόν τε ἅλις ἐσθῆτά τε δόντες,
urn:cts:greekLit:tlg0012.tlg002.omar:5.39	πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,
urn:cts:greekLit:tlg0012.tlg002.omar:5.40	εἴ περ ἀπήμων ἦλθε,  λαχὼν ἀπὸ ληίδος αἶσαν.
urn:cts:greekLit:tlg0012.tlg002.omar:5.41	ὣς γάρ οἱ μοῖρ' ἐστὶ φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:5.42	οἶκον ἐς ὑψόροφον καὶ ἑὴν ἐς πατρίδα γαῖαν.”
urn:cts:greekLit:tlg0012.tlg002.omar:5.43	ὣς ἔφατ', οὐδ' ἀπίθησε διάκτορος ἀργεϊφόντης.
urn:cts:greekLit:tlg0012.tlg002.omar:5.44	αὐτίκ' ἔπειθ' ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.omar:5.45	ἀμβρόσια χρύσεια,  τά μιν φέρον ἠμὲν ἐφ' ὑγρὴν
urn:cts:greekLit:tlg0012.tlg002.omar:5.46	ἠδ' ἐπ' ἀπείρονα γαῖαν ἅμα πνοιῇς ἀνέμοιο.
urn:cts:greekLit:tlg0012.tlg002.omar:5.47	εἵλετο δὲ ῥάβδον, τῇ τ' ἀνδρῶν ὄμματα θέλγει,
urn:cts:greekLit:tlg0012.tlg002.omar:5.48	ὧν ἐθέλει, τοὺς δ' αὖτε καὶ ὑπνώοντας ἐγείρει.
urn:cts:greekLit:tlg0012.tlg002.omar:5.49	τὴν μετὰ χερσὶν ἔχων πέτετο κρατὺς ἀργεϊφόντης.
urn:cts:greekLit:tlg0012.tlg002.omar:5.50	Πιερίην δ' ἐπιβὰς ἐξ αἰθέρος ἔμπεσε πόντῳ:
urn:cts:greekLit:tlg0012.tlg002.omar:5.51	σεύατ' ἔπειτ' ἐπὶ κῦμα λάρῳ ὄρνιθι ἐοικώς,
urn:cts:greekLit:tlg0012.tlg002.omar:5.52	ὅς τε κατὰ δεινοὺς κόλπους ἁλὸς ἀτρυγέτοιο
urn:cts:greekLit:tlg0012.tlg002.omar:5.53	ἰχθῦς ἀγρώσσων πυκινὰ πτερὰ δεύεται ἅλμῃ:
urn:cts:greekLit:tlg0012.tlg002.omar:5.54	τῷ ἴκελος πολέεσσιν ὀχήσατο κύμασιν ̔Ερμῆς.
urn:cts:greekLit:tlg0012.tlg002.omar:5.55	ἀλλ' ὅτε δὴ τὴν νῆσον ἀφίκετο τηλόθ' ἐοῦσαν,
urn:cts:greekLit:tlg0012.tlg002.omar:5.56	ἔνθ' ἐκ πόντου βὰς ἰοειδέος ἤπειρόνδε
urn:cts:greekLit:tlg0012.tlg002.omar:5.57	ἤιεν, ὄφρα μέγα σπέος ἵκετο, τῷ ἔνι νύμφη
urn:cts:greekLit:tlg0012.tlg002.omar:5.58	ναῖεν ἐυπλόκαμος: τὴν δ' ἔνδοθι τέτμεν ἐοῦσαν.
urn:cts:greekLit:tlg0012.tlg002.omar:5.59	πῦρ μὲν ἐπ' ἐσχαρόφιν μέγα καίετο, τηλόσε δ' ὀδμὴ
urn:cts:greekLit:tlg0012.tlg002.omar:5.60	κέδρου τ' εὐκεάτοιο θύου τ' ἀνὰ νῆσον ὀδώδει
urn:cts:greekLit:tlg0012.tlg002.omar:5.61	δαιομένων: ἡ δ' ἔνδον ἀοιδιάους' ὀπὶ καλῇ
urn:cts:greekLit:tlg0012.tlg002.omar:5.62	ἱστὸν ἐποιχομένη χρυσείῃ κερκίδ' ὕφαινεν.
urn:cts:greekLit:tlg0012.tlg002.omar:5.63	ὕλη δὲ σπέος ἀμφὶ πεφύκει τηλεθόωσα,
urn:cts:greekLit:tlg0012.tlg002.omar:5.64	κλήθρη τ' αἴγειρός τε καὶ εὐώδης κυπάρισσος.
urn:cts:greekLit:tlg0012.tlg002.omar:5.65	ἔνθα δέ τ' ὄρνιθες τανυσίπτεροι εὐνάζοντο,
urn:cts:greekLit:tlg0012.tlg002.omar:5.66	σκῶπές τ' ἴρηκές τε τανύγλωσσοί τε κορῶναι
urn:cts:greekLit:tlg0012.tlg002.omar:5.67	εἰνάλιαι, τῇσίν τε θαλάσσια ἔργα μέμηλεν.
urn:cts:greekLit:tlg0012.tlg002.omar:5.68	ἡ δ' αὐτοῦ τετάνυστο περὶ σπείους γλαφυροῖο
urn:cts:greekLit:tlg0012.tlg002.omar:5.69	ἡμερὶς ἡβώωσα, τεθήλει δὲ σταφυλῇσι.
urn:cts:greekLit:tlg0012.tlg002.omar:5.70	κρῆναι δ' ἑξείης πίσυρες ῥέον ὕδατι λευκῷ,
urn:cts:greekLit:tlg0012.tlg002.omar:5.71	πλησίαι ἀλλήλων τετραμμέναι ἄλλυδις ἄλλη.
urn:cts:greekLit:tlg0012.tlg002.omar:5.72	ἀμφὶ δὲ λειμῶνες μαλακοὶ ἴου ἠδὲ σελίνου
urn:cts:greekLit:tlg0012.tlg002.omar:5.73	θήλεον. ἔνθα κ' ἔπειτα καὶ ἀθάνατός περ ἐπελθὼν
urn:cts:greekLit:tlg0012.tlg002.omar:5.74	θηήσαιτο ἰδὼν καὶ τερφθείη φρεσὶν ᾗσιν.
urn:cts:greekLit:tlg0012.tlg002.omar:5.75	ἔνθα στὰς θηεῖτο διάκτορος ἀργεϊφόντης.
urn:cts:greekLit:tlg0012.tlg002.omar:5.76	αὐτὰρ ἐπεὶ δὴ πάντα ἑῷ θηήσατο θυμῷ,
urn:cts:greekLit:tlg0012.tlg002.omar:5.77	αὐτίκ' ἄρ' εἰς εὐρὺ σπέος ἤλυθεν. οὐδέ μιν ἄντην
urn:cts:greekLit:tlg0012.tlg002.omar:5.78	ἠγνοίησεν ἰδοῦσα Καλυψώ, δῖα θεάων:
urn:cts:greekLit:tlg0012.tlg002.omar:5.79	οὐ γάρ τ' ἀγνῶτες θεοὶ ἀλλήλοισι πέλονται
urn:cts:greekLit:tlg0012.tlg002.omar:5.80	ἀθάνατοι,  οὐδ' εἴ τις ἀπόπροθι δώματα ναίει.
urn:cts:greekLit:tlg0012.tlg002.omar:5.81	οὐδ' ἄρ' ̓Οδυσσῆα μεγαλήτορα ἔνδον ἔτετμεν,
urn:cts:greekLit:tlg0012.tlg002.omar:5.82	ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ,
urn:cts:greekLit:tlg0012.tlg002.omar:5.83	δάκρυσι καὶ στοναχῇσι καὶ ἄλγεσι θυμὸν ἐρέχθων.
urn:cts:greekLit:tlg0012.tlg002.omar:5.84	πόντον ἐπ' ἀτρύγετον δερκέσκετο δάκρυα λείβων.
urn:cts:greekLit:tlg0012.tlg002.omar:5.85	̔Ερμείαν δ' ἐρέεινε Καλυψώ,  δῖα θεάων,
urn:cts:greekLit:tlg0012.tlg002.omar:5.86	ἐν θρόνῳ ἱδρύσασα φαεινῷ σιγαλόεντι:
urn:cts:greekLit:tlg0012.tlg002.omar:5.87	“τίπτε μοι, ̔Ερμεία χρυσόρραπι, εἰλήλουθας
urn:cts:greekLit:tlg0012.tlg002.omar:5.88	αἰδοῖός τε φίλος τε; πάρος γε μὲν οὔ τι θαμίζεις.
urn:cts:greekLit:tlg0012.tlg002.omar:5.89	αὔδα ὅ τι φρονέεις: τελέσαι δέ με θυμὸς ἄνωγεν,
urn:cts:greekLit:tlg0012.tlg002.omar:5.90	εἰ δύναμαι τελέσαι γε καὶ εἰ τετελεσμένον ἐστίν.
urn:cts:greekLit:tlg0012.tlg002.omar:5.91	ἀλλ' ἕπεο προτέρω, ἵνα τοι πὰρ ξείνια θείω.”
urn:cts:greekLit:tlg0012.tlg002.omar:5.92	ὥς ἄρα φωνήσασα θεὰ παρέθηκε τράπεζαν
urn:cts:greekLit:tlg0012.tlg002.omar:5.93	ἀμβροσίης πλήσασα, κέρασσε δὲ νέκταρ ἐρυθρόν.
urn:cts:greekLit:tlg0012.tlg002.omar:5.94	αὐτὰρ ὁ πῖνε καὶ ἦσθε διάκτορος ἀργεϊφόντης.
urn:cts:greekLit:tlg0012.tlg002.omar:5.95	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
urn:cts:greekLit:tlg0012.tlg002.omar:5.96	καὶ τότε δή μιν ἔπεσσιν ἀμειβόμενος προσέειπεν:
urn:cts:greekLit:tlg0012.tlg002.omar:5.97	“εἰρωτᾷς μ' ἐλθόντα θεὰ θεόν: αὐτὰρ ἐγώ τοι
urn:cts:greekLit:tlg0012.tlg002.omar:5.98	νημερτέως τὸν μῦθον ἐνισπήσω: κέλεαι γάρ.
urn:cts:greekLit:tlg0012.tlg002.omar:5.99	Ζεὺς ἐμέ γ' ἠνώγει δεῦρ' ἐλθέμεν οὐκ ἐθέλοντα:
urn:cts:greekLit:tlg0012.tlg002.omar:5.100	τίς δ' ἂν ἑκὼν τοσσόνδε διαδράμοι ἁλμυρὸν ὕδωρ
urn:cts:greekLit:tlg0012.tlg002.omar:5.101	ἄσπετον; οὐδέ τις ἄγχι βροτῶν πόλις, οἵ τε θεοῖσιν
urn:cts:greekLit:tlg0012.tlg002.omar:5.102	ἱερά τε ῥέζουσι καὶ ἐξαίτους ἑκατόμβας.
urn:cts:greekLit:tlg0012.tlg002.omar:5.103	ἀλλὰ μάλ' οὔ πως ἔστι Διὸς νόον αἰγιόχοιο
urn:cts:greekLit:tlg0012.tlg002.omar:5.104	οὔτε παρεξελθεῖν ἄλλον θεὸν οὔθ' ἁλιῶσαι.
urn:cts:greekLit:tlg0012.tlg002.omar:5.105	φησί τοι ἄνδρα παρεῖναι ὀιζυρώτατον ἄλλων,
urn:cts:greekLit:tlg0012.tlg002.omar:5.106	τῶν ἀνδρῶν, οἳ ἄστυ πέρι Πριάμοιο μάχοντο
urn:cts:greekLit:tlg0012.tlg002.omar:5.107	εἰνάετες, δεκάτῳ δὲ πόλιν πέρσαντες ἔβησαν
urn:cts:greekLit:tlg0012.tlg002.omar:5.108	οἴκαδ': ἀτὰρ ἐν νόστῳ ̓Αθηναίην ἀλίτοντο,
urn:cts:greekLit:tlg0012.tlg002.omar:5.109	ἥ σφιν ἐπῶρς' ἄνεμόν τε κακὸν καὶ κύματα μακρά.
urn:cts:greekLit:tlg0012.tlg002.omar:5.110	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.omar:5.111	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
urn:cts:greekLit:tlg0012.tlg002.omar:5.112	τὸν νῦν ς' ἠνώγειν ἀποπεμπέμεν ὅττι τάχιστα:
urn:cts:greekLit:tlg0012.tlg002.omar:5.113	οὐ γάρ οἱ τῇδ' αἶσα φίλων ἀπονόσφιν ὀλέσθαι,
urn:cts:greekLit:tlg0012.tlg002.omar:5.114	ἀλλ' ἔτι οἱ μοῖρ' ἐστὶ φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:5.115	οἶκον ἐς ὑψόροφον καὶ ἑὴν ἐς πατρίδα γαῖαν.”
urn:cts:greekLit:tlg0012.tlg002.omar:5.116	ὣς φάτο, ῥίγησεν δὲ Καλυψώ, δῖα θεάων,
urn:cts:greekLit:tlg0012.tlg002.omar:5.117	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:5.118	“σχέτλιοί ἐστε, θεοί, ζηλήμονες ἔξοχον ἄλλων,
urn:cts:greekLit:tlg0012.tlg002.omar:5.119	οἵ τε θεαῖς ἀγάασθε παρ' ἀνδράσιν εὐνάζεσθαι
urn:cts:greekLit:tlg0012.tlg002.omar:5.120	ἀμφαδίην,  ἤν τίς τε φίλον ποιήσετ' ἀκοίτην.
urn:cts:greekLit:tlg0012.tlg002.omar:5.121	ὣς μὲν ὅτ' ̓Ωρίων' ἕλετο ῥοδοδάκτυλος ̓Ηώς,
urn:cts:greekLit:tlg0012.tlg002.omar:5.122	τόφρα οἱ ἠγάασθε θεοὶ ῥεῖα ζώοντες,
urn:cts:greekLit:tlg0012.tlg002.omar:5.123	ἧος ἐν ̓Ορτυγίῃ χρυσόθρονος ̓́Αρτεμις ἁγνὴ
urn:cts:greekLit:tlg0012.tlg002.omar:5.124	οἷς ἀγανοῖς βελέεσσιν ἐποιχομένη κατέπεφνεν.
urn:cts:greekLit:tlg0012.tlg002.omar:5.125	ὣς δ' ὁπότ' ̓Ιασίωνι ἐυπλόκαμος Δημήτηρ,
urn:cts:greekLit:tlg0012.tlg002.omar:5.126	ᾧ θυμῷ εἴξασα, μίγη φιλότητι καὶ εὐνῇ
urn:cts:greekLit:tlg0012.tlg002.omar:5.127	νειῷ ἔνι τριπόλῳ: οὐδὲ δὴν ἦεν ἄπυστος
urn:cts:greekLit:tlg0012.tlg002.omar:5.128	Ζεύς, ὅς μιν κατέπεφνε βαλὼν ἀργῆτι κεραυνῷ.
urn:cts:greekLit:tlg0012.tlg002.omar:5.129	ὥς δ' αὖ νῦν μοι ἄγασθε, θεοί, βροτὸν ἄνδρα παρεῖναι.
urn:cts:greekLit:tlg0012.tlg002.omar:5.130	τὸν μὲν ἐγὼν ἐσάωσα περὶ τρόπιος βεβαῶτα
urn:cts:greekLit:tlg0012.tlg002.omar:5.131	οἶον, ἐπεί οἱ νῆα θοὴν ἀργῆτι κεραυνῷ
urn:cts:greekLit:tlg0012.tlg002.omar:5.132	Ζεὺς ἔλσας ἐκέασσε μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.omar:5.133	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.omar:5.134	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
urn:cts:greekLit:tlg0012.tlg002.omar:5.135	τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον
urn:cts:greekLit:tlg0012.tlg002.omar:5.136	θήσειν ἀθάνατον καὶ ἀγήραον ἤματα πάντα.
urn:cts:greekLit:tlg0012.tlg002.omar:5.137	ἀλλ' ἐπεὶ οὔ πως ἔστι Διὸς νόον αἰγιόχοιο
urn:cts:greekLit:tlg0012.tlg002.omar:5.138	οὔτε παρεξελθεῖν ἄλλον θεὸν οὔθ' ἁλιῶσαι,
urn:cts:greekLit:tlg0012.tlg002.omar:5.139	ἐρρέτω, εἴ μιν κεῖνος ἐποτρύνει καὶ ἀνώγει,
urn:cts:greekLit:tlg0012.tlg002.omar:5.140	πόντον ἐπ' ἀτρύγετον: πέμψω δέ μιν οὔ πῃ ἐγώ γε:
urn:cts:greekLit:tlg0012.tlg002.omar:5.141	οὐ γάρ μοι πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.omar:5.142	οἵ κέν μιν πέμποιεν ἐπ' εὐρέα νῶτα θαλάσσης.
urn:cts:greekLit:tlg0012.tlg002.omar:5.143	αὐτάρ οἱ πρόφρων ὑποθήσομαι, οὐδ' ἐπικεύσω,
urn:cts:greekLit:tlg0012.tlg002.omar:5.144	ὥς κε μάλ' ἀσκηθὴς ἣν πατρίδα γαῖαν ἵκηται.”
urn:cts:greekLit:tlg0012.tlg002.omar:5.145	τὴν δ' αὖτε προσέειπε διάκτορος ἀργεϊφόντης:
urn:cts:greekLit:tlg0012.tlg002.omar:5.146	“οὕτω νῦν ἀπόπεμπε, Διὸς δ' ἐποπίζεο μῆνιν,
urn:cts:greekLit:tlg0012.tlg002.omar:5.147	μή πώς τοι μετόπισθε κοτεσσάμενος χαλεπήνῃ.”
urn:cts:greekLit:tlg0012.tlg002.omar:5.148	ὣς ἄρα φωνήσας ἀπέβη κρατὺς ἀργεϊφόντης:
urn:cts:greekLit:tlg0012.tlg002.omar:5.149	ἡ δ' ἐπ' ̓Οδυσσῆα μεγαλήτορα πότνια νύμφη
urn:cts:greekLit:tlg0012.tlg002.omar:5.150	ἤι',  ἐπεὶ δὴ Ζηνὸς ἐπέκλυεν ἀγγελιάων.
urn:cts:greekLit:tlg0012.tlg002.omar:5.151	τὸν δ' ἄρ' ἐπ' ἀκτῆς εὗρε καθήμενον: οὐδέ ποτ' ὄσσε
urn:cts:greekLit:tlg0012.tlg002.omar:5.152	δακρυόφιν τέρσοντο, κατείβετο δὲ γλυκὺς αἰὼν
urn:cts:greekLit:tlg0012.tlg002.omar:5.153	νόστον ὀδυρομένῳ, ἐπεὶ οὐκέτι ἥνδανε νύμφη.
urn:cts:greekLit:tlg0012.tlg002.omar:5.154	ἀλλ' ἦ τοι νύκτας μὲν ἰαύεσκεν καὶ ἀνάγκῃ
urn:cts:greekLit:tlg0012.tlg002.omar:5.155	ἐν σπέσσι γλαφυροῖσι παρ' οὐκ ἐθέλων ἐθελούσῃ:
urn:cts:greekLit:tlg0012.tlg002.omar:5.156	ἤματα δ' ἂμ πέτρῃσι καὶ ἠιόνεσσι καθίζων
urn:cts:greekLit:tlg0012.tlg002.omar:5.157	δάκρυσι καὶ στοναχῇσι καὶ ἄλγεσι θυμὸν ἐρέχθων
urn:cts:greekLit:tlg0012.tlg002.omar:5.158	πόντον ἐπ' ἀτρύγετον δερκέσκετο δάκρυα λείβων.
urn:cts:greekLit:tlg0012.tlg002.omar:5.159	ἀγχοῦ δ' ἱσταμένη προσεφώνεε δῖα θεάων:
urn:cts:greekLit:tlg0012.tlg002.omar:5.160	“κάμμορε,  μή μοι ἔτ' ἐνθάδ' ὀδύρεο, μηδέ τοι αἰὼν
urn:cts:greekLit:tlg0012.tlg002.omar:5.161	φθινέτω: ἤδη γάρ σε μάλα πρόφρασς' ἀποπέμψω.
urn:cts:greekLit:tlg0012.tlg002.omar:5.162	ἀλλ' ἄγε δούρατα μακρὰ ταμὼν ἁρμόζεο χαλκῷ
urn:cts:greekLit:tlg0012.tlg002.omar:5.163	εὐρεῖαν σχεδίην: ἀτὰρ ἴκρια πῆξαι ἐπ' αὐτῆς
urn:cts:greekLit:tlg0012.tlg002.omar:5.164	ὑψοῦ, ὥς σε φέρῃσιν ἐπ' ἠεροειδέα πόντον.
urn:cts:greekLit:tlg0012.tlg002.omar:5.165	αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν
urn:cts:greekLit:tlg0012.tlg002.omar:5.166	ἐνθήσω μενοεικέ', ἅ κέν τοι λιμὸν ἐρύκοι,
urn:cts:greekLit:tlg0012.tlg002.omar:5.167	εἵματά τ' ἀμφιέσω: πέμψω δέ τοι οὖρον ὄπισθεν,
urn:cts:greekLit:tlg0012.tlg002.omar:5.168	ὥς κε μάλ' ἀσκηθὴς σὴν πατρίδα γαῖαν ἵκηαι,
urn:cts:greekLit:tlg0012.tlg002.omar:5.169	αἴ κε θεοί γ' ἐθέλωσι, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:5.170	οἵ μευ φέρτεροί εἰσι νοῆσαί τε κρῆναί τε.”
urn:cts:greekLit:tlg0012.tlg002.omar:5.171	ὣς φάτο, ῥίγησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:5.172	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:5.173	“ἄλλο τι δὴ σύ, θεά, τόδε μήδεαι, οὐδέ τι πομπήν,
urn:cts:greekLit:tlg0012.tlg002.omar:5.174	ἥ με κέλεαι σχεδίῃ περάαν μέγα λαῖτμα θαλάσσης,
urn:cts:greekLit:tlg0012.tlg002.omar:5.175	δεινόν τ' ἀργαλέον τε: τὸ δ' οὐδ' ἐπὶ νῆες ἐῖσαι
urn:cts:greekLit:tlg0012.tlg002.omar:5.176	ὠκύποροι περόωσιν, ἀγαλλόμεναι Διὸς οὔρῳ.
urn:cts:greekLit:tlg0012.tlg002.omar:5.177	οὐδ' ἂν ἐγὼν ἀέκητι σέθεν σχεδίης ἐπιβαίην,
urn:cts:greekLit:tlg0012.tlg002.omar:5.178	εἰ μή μοι τλαίης γε, θεά, μέγαν ὅρκον ὀμόσσαι
urn:cts:greekLit:tlg0012.tlg002.omar:5.179	μή τί μοι αὐτῷ πῆμα κακὸν βουλευσέμεν ἄλλο.”
urn:cts:greekLit:tlg0012.tlg002.omar:5.180	ὣς φάτο,  μείδησεν δὲ Καλυψὼ δῖα θεάων,
urn:cts:greekLit:tlg0012.tlg002.omar:5.181	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:5.182	“ἦ δὴ ἀλιτρός γ' ἐσσὶ καὶ οὐκ ἀποφώλια εἰδώς,
urn:cts:greekLit:tlg0012.tlg002.omar:5.183	οἷον δὴ τὸν μῦθον ἐπεφράσθης ἀγορεῦσαι.
urn:cts:greekLit:tlg0012.tlg002.omar:5.184	ἴστω νῦν τόδε γαῖα καὶ οὐρανὸς εὐρὺς ὕπερθε
urn:cts:greekLit:tlg0012.tlg002.omar:5.185	καὶ τὸ κατειβόμενον Στυγὸς ὕδωρ,  ὅς τε μέγιστος
urn:cts:greekLit:tlg0012.tlg002.omar:5.186	ὅρκος δεινότατός τε πέλει μακάρεσσι θεοῖσι,
urn:cts:greekLit:tlg0012.tlg002.omar:5.187	μή τί τοι αὐτῷ πῆμα κακὸν βουλευσέμεν ἄλλο.
urn:cts:greekLit:tlg0012.tlg002.omar:5.188	ἀλλὰ τὰ μὲν νοέω καὶ φράσσομαι, ἅσς' ἂν ἐμοί περ
urn:cts:greekLit:tlg0012.tlg002.omar:5.189	αὐτῇ μηδοίμην, ὅτε με χρειὼ τόσον ἵκοι:
urn:cts:greekLit:tlg0012.tlg002.omar:5.190	καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ
urn:cts:greekLit:tlg0012.tlg002.omar:5.191	θυμὸς ἐνὶ στήθεσσι σιδήρεος, ἀλλ' ἐλεήμων.”
urn:cts:greekLit:tlg0012.tlg002.omar:5.192	ὣς ἄρα φωνήσας' ἡγήσατο δῖα θεάων
urn:cts:greekLit:tlg0012.tlg002.omar:5.193	καρπαλίμως: ὁ δ' ἔπειτα μετ' ἴχνια βαῖνε θεοῖο.
urn:cts:greekLit:tlg0012.tlg002.omar:5.194	ἷξον δὲ σπεῖος γλαφυρὸν θεὸς ἠδὲ καὶ ἀνήρ,
urn:cts:greekLit:tlg0012.tlg002.omar:5.195	καί ῥ' ὁ μὲν ἔνθα καθέζετ' ἐπὶ θρόνου ἔνθεν ἀνέστη
urn:cts:greekLit:tlg0012.tlg002.omar:5.196	̔Ερμείας, νύμφη δ' ἐτίθει πάρα πᾶσαν ἐδωδήν,
urn:cts:greekLit:tlg0012.tlg002.omar:5.197	ἔσθειν καὶ πίνειν, οἷα βροτοὶ ἄνδρες ἔδουσιν:
urn:cts:greekLit:tlg0012.tlg002.omar:5.198	αὐτὴ δ' ἀντίον ἷζεν ̓Οδυσσῆος θείοιο,
urn:cts:greekLit:tlg0012.tlg002.omar:5.199	τῇ δὲ παρ' ἀμβροσίην δμῳαὶ καὶ νέκταρ ἔθηκαν.
urn:cts:greekLit:tlg0012.tlg002.omar:5.200	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:5.201	αὐτὰρ ἐπεὶ τάρπησαν ἐδητύος ἠδὲ ποτῆτος,
urn:cts:greekLit:tlg0012.tlg002.omar:5.202	τοῖς ἄρα μύθων ἦρχε Καλυψώ, δῖα θεάων:
urn:cts:greekLit:tlg0012.tlg002.omar:5.203	“διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:5.204	οὕτω δὴ οἶκόνδε φίλην ἐς πατρίδα γαῖαν
urn:cts:greekLit:tlg0012.tlg002.omar:5.205	αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.
urn:cts:greekLit:tlg0012.tlg002.omar:5.206	εἴ γε μὲν εἰδείης σῇσι φρεσὶν ὅσσα τοι αἶσα
urn:cts:greekLit:tlg0012.tlg002.omar:5.207	κήδε' ἀναπλῆσαι, πρὶν πατρίδα γαῖαν ἱκέσθαι,
urn:cts:greekLit:tlg0012.tlg002.omar:5.208	ἐνθάδε κ' αὖθι μένων σὺν ἐμοὶ τόδε δῶμα φυλάσσοις
urn:cts:greekLit:tlg0012.tlg002.omar:5.209	ἀθάνατός τ' εἴης, ἱμειρόμενός περ ἰδέσθαι
urn:cts:greekLit:tlg0012.tlg002.omar:5.210	σὴν ἄλοχον,  τῆς τ' αἰὲν ἐέλδεαι ἤματα πάντα.
urn:cts:greekLit:tlg0012.tlg002.omar:5.211	οὐ μέν θην κείνης γε χερείων εὔχομαι εἶναι,
urn:cts:greekLit:tlg0012.tlg002.omar:5.212	οὐ δέμας οὐδὲ φυήν, ἐπεὶ οὔ πως οὐδὲ ἔοικεν
urn:cts:greekLit:tlg0012.tlg002.omar:5.213	θνητὰς ἀθανάτῃσι δέμας καὶ εἶδος ἐρίζειν.”
urn:cts:greekLit:tlg0012.tlg002.omar:5.214	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:5.215	“πότνα θεά,  μή μοι τόδε χώεο: οἶδα καὶ αὐτὸς
urn:cts:greekLit:tlg0012.tlg002.omar:5.216	πάντα μάλ', οὕνεκα σεῖο περίφρων Πηνελόπεια
urn:cts:greekLit:tlg0012.tlg002.omar:5.217	εἶδος ἀκιδνοτέρη μέγεθός τ' εἰσάντα ἰδέσθαι:
urn:cts:greekLit:tlg0012.tlg002.omar:5.218	ἡ μὲν γὰρ βροτός ἐστι, σὺ δ' ἀθάνατος καὶ ἀγήρως.
urn:cts:greekLit:tlg0012.tlg002.omar:5.219	ἀλλὰ καὶ ὣς ἐθέλω καὶ ἐέλδομαι ἤματα πάντα
urn:cts:greekLit:tlg0012.tlg002.omar:5.220	οἴκαδέ τ' ἐλθέμεναι καὶ νόστιμον ἦμαρ ἰδέσθαι.
urn:cts:greekLit:tlg0012.tlg002.omar:5.221	εἰ δ' αὖ τις ῥαίῃσι θεῶν ἐνὶ οἴνοπι πόντῳ,
urn:cts:greekLit:tlg0012.tlg002.omar:5.222	τλήσομαι ἐν στήθεσσιν ἔχων ταλαπενθέα θυμόν:
urn:cts:greekLit:tlg0012.tlg002.omar:5.223	ἤδη γὰρ μάλα πολλὰ πάθον καὶ πολλὰ μόγησα
urn:cts:greekLit:tlg0012.tlg002.omar:5.224	κύμασι καὶ πολέμῳ: μετὰ καὶ τόδε τοῖσι γενέσθω.”
urn:cts:greekLit:tlg0012.tlg002.omar:5.225	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθεν:
urn:cts:greekLit:tlg0012.tlg002.omar:5.226	ἐλθόντες δ' ἄρα τώ γε μυχῷ σπείους γλαφυροῖο
urn:cts:greekLit:tlg0012.tlg002.omar:5.227	τερπέσθην φιλότητι, παρ' ἀλλήλοισι μένοντες.
urn:cts:greekLit:tlg0012.tlg002.omar:5.228	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:5.229	αὐτίχ' ὁ μὲν χλαῖνάν τε χιτῶνά τε ἕννυτ' ̓Οδυσσεύς,
urn:cts:greekLit:tlg0012.tlg002.omar:5.230	αὐτὴ δ' ἀργύφεον φᾶρος μέγα ἕννυτο νύμφη,
urn:cts:greekLit:tlg0012.tlg002.omar:5.231	λεπτὸν καὶ χαρίεν, περὶ δὲ ζώνην βάλετ' ἰξυῖ
urn:cts:greekLit:tlg0012.tlg002.omar:5.232	καλὴν χρυσείην, κεφαλῇ δ' ἐφύπερθε καλύπτρην.
urn:cts:greekLit:tlg0012.tlg002.omar:5.233	καὶ τότ' ̓Οδυσσῆι μεγαλήτορι μήδετο πομπήν:
urn:cts:greekLit:tlg0012.tlg002.omar:5.234	δῶκέν οἱ πέλεκυν μέγαν, ἄρμενον ἐν παλάμῃσι,
urn:cts:greekLit:tlg0012.tlg002.omar:5.235	χάλκεον,  ἀμφοτέρωθεν ἀκαχμένον: αὐτὰρ ἐν αὐτῷ
urn:cts:greekLit:tlg0012.tlg002.omar:5.236	στειλειὸν περικαλλὲς ἐλάινον, εὖ ἐναρηρός:
urn:cts:greekLit:tlg0012.tlg002.omar:5.237	δῶκε δ' ἔπειτα σκέπαρνον ἐύξοον: ἦρχε δ' ὁδοῖο
urn:cts:greekLit:tlg0012.tlg002.omar:5.238	νήσου ἐπ' ἐσχατιῆς, ὅθι δένδρεα μακρὰ πεφύκει,
urn:cts:greekLit:tlg0012.tlg002.omar:5.239	κλήθρη τ' αἴγειρός τ', ἐλάτη τ' ἦν οὐρανομήκης,
urn:cts:greekLit:tlg0012.tlg002.omar:5.240	αὖα πάλαι,  περίκηλα, τά οἱ πλώοιεν ἐλαφρῶς.
urn:cts:greekLit:tlg0012.tlg002.omar:5.241	αὐτὰρ ἐπεὶ δὴ δεῖξ', ὅθι δένδρεα μακρὰ πεφύκει,
urn:cts:greekLit:tlg0012.tlg002.omar:5.242	ἡ μὲν ἔβη πρὸς δῶμα Καλυψώ, δῖα θεάων,
urn:cts:greekLit:tlg0012.tlg002.omar:5.243	αὐτὰρ ὁ τάμνετο δοῦρα: θοῶς δέ οἱ ἤνυτο ἔργον.
urn:cts:greekLit:tlg0012.tlg002.omar:5.244	εἴκοσι δ' ἔκβαλε πάντα, πελέκκησεν δ' ἄρα χαλκῷ,
urn:cts:greekLit:tlg0012.tlg002.omar:5.245	ξέσσε δ' ἐπισταμένως καὶ ἐπὶ στάθμην ἴθυνεν.
urn:cts:greekLit:tlg0012.tlg002.omar:5.246	τόφρα δ' ἔνεικε τέρετρα Καλυψώ, δῖα θεάων:
urn:cts:greekLit:tlg0012.tlg002.omar:5.247	τέτρηνεν δ' ἄρα πάντα καὶ ἥρμοσεν ἀλλήλοισιν,
urn:cts:greekLit:tlg0012.tlg002.omar:5.248	γόμφοισιν δ' ἄρα τήν γε καὶ ἁρμονίῃσιν ἄρασσεν.
urn:cts:greekLit:tlg0012.tlg002.omar:5.249	ὅσσον τίς τ' ἔδαφος νηὸς τορνώσεται ἀνὴρ
urn:cts:greekLit:tlg0012.tlg002.omar:5.250	φορτίδος εὐρείης,  ἐὺ εἰδὼς τεκτοσυνάων,
urn:cts:greekLit:tlg0012.tlg002.omar:5.251	τόσσον ἔπ' εὐρεῖαν σχεδίην ποιήσατ' ̓Οδυσσεύς.
urn:cts:greekLit:tlg0012.tlg002.omar:5.252	ἴκρια δὲ στήσας, ἀραρὼν θαμέσι σταμίνεσσι,
urn:cts:greekLit:tlg0012.tlg002.omar:5.253	ποίει: ἀτὰρ μακρῇσιν ἐπηγκενίδεσσι τελεύτα.
urn:cts:greekLit:tlg0012.tlg002.omar:5.254	ἐν δ' ἱστὸν ποίει καὶ ἐπίκριον ἄρμενον αὐτῷ:
urn:cts:greekLit:tlg0012.tlg002.omar:5.255	πρὸς δ' ἄρα πηδάλιον ποιήσατο,  ὄφρ' ἰθύνοι.
urn:cts:greekLit:tlg0012.tlg002.omar:5.256	φράξε δέ μιν ῥίπεσσι διαμπερὲς οἰσυί̈νῃσι
urn:cts:greekLit:tlg0012.tlg002.omar:5.257	κύματος εἶλαρ ἔμεν: πολλὴν δ' ἐπεχεύατο ὕλην.
urn:cts:greekLit:tlg0012.tlg002.omar:5.258	τόφρα δὲ φάρε' ἔνεικε Καλυψώ, δῖα θεάων,
urn:cts:greekLit:tlg0012.tlg002.omar:5.259	ἱστία ποιήσασθαι: ὁ δ' εὖ τεχνήσατο καὶ τά.
urn:cts:greekLit:tlg0012.tlg002.omar:5.260	ἐν δ' ὑπέρας τε κάλους τε πόδας τ' ἐνέδησεν ἐν αὐτῇ,
urn:cts:greekLit:tlg0012.tlg002.omar:5.261	μοχλοῖσιν δ' ἄρα τήν γε κατείρυσεν εἰς ἅλα δῖαν.
urn:cts:greekLit:tlg0012.tlg002.omar:5.262	τέτρατον ἦμαρ ἔην, καὶ τῷ τετέλεστο ἅπαντα:
urn:cts:greekLit:tlg0012.tlg002.omar:5.263	τῷ δ' ἄρα πέμπτῳ πέμπ' ἀπὸ νήσου δῖα Καλυψώ,
urn:cts:greekLit:tlg0012.tlg002.omar:5.264	εἵματά τ' ἀμφιέσασα θυώδεα καὶ λούσασα.
urn:cts:greekLit:tlg0012.tlg002.omar:5.265	ἐν δέ οἱ ἀσκὸν ἔθηκε θεὰ μέλανος οἴνοιο
urn:cts:greekLit:tlg0012.tlg002.omar:5.266	τὸν ἕτερον, ἕτερον δ' ὕδατος μέγαν, ἐν δὲ καὶ ᾖα
urn:cts:greekLit:tlg0012.tlg002.omar:5.267	κωρύκῳ: ἐν δέ οἱ ὄψα τίθει μενοεικέα πολλά:
urn:cts:greekLit:tlg0012.tlg002.omar:5.268	οὖρον δὲ προέηκεν ἀπήμονά τε λιαρόν τε.
urn:cts:greekLit:tlg0012.tlg002.omar:5.269	γηθόσυνος δ' οὔρῳ πέτας' ἱστία δῖος ̓Οδυσσεύς.
urn:cts:greekLit:tlg0012.tlg002.omar:5.270	αὐτὰρ ὁ πηδαλίῳ ἰθύνετο τεχνηέντως
urn:cts:greekLit:tlg0012.tlg002.omar:5.271	ἥμενος, οὐδέ οἱ ὕπνος ἐπὶ βλεφάροισιν ἔπιπτεν
urn:cts:greekLit:tlg0012.tlg002.omar:5.272	Πληιάδας τ' ἐσορῶντι καὶ ὀψὲ δύοντα Βοώτην
urn:cts:greekLit:tlg0012.tlg002.omar:5.273	̓́Αρκτον θ', ἣν καὶ ἄμαξαν ἐπίκλησιν καλέουσιν,
urn:cts:greekLit:tlg0012.tlg002.omar:5.274	ἥ τ' αὐτοῦ στρέφεται καί τ' ̓Ωρίωνα δοκεύει,
urn:cts:greekLit:tlg0012.tlg002.omar:5.275	οἴη δ' ἄμμορός ἐστι λοετρῶν ̓Ωκεανοῖο:
urn:cts:greekLit:tlg0012.tlg002.omar:5.276	τὴν γὰρ δή μιν ἄνωγε Καλυψώ, δῖα θεάων,
urn:cts:greekLit:tlg0012.tlg002.omar:5.277	ποντοπορευέμεναι ἐπ' ἀριστερὰ χειρὸς ἔχοντα.
urn:cts:greekLit:tlg0012.tlg002.omar:5.278	ἑπτὰ δὲ καὶ δέκα μὲν πλέεν ἤματα ποντοπορεύων,
urn:cts:greekLit:tlg0012.tlg002.omar:5.279	ὀκτωκαιδεκάτῃ δ' ἐφάνη ὄρεα σκιόεντα
urn:cts:greekLit:tlg0012.tlg002.omar:5.280	γαίης Φαιήκων,  ὅθι τ' ἄγχιστον πέλεν αὐτῷ:
urn:cts:greekLit:tlg0012.tlg002.omar:5.281	εἴσατο δ' ὡς ὅτε ῥινὸν ἐν ἠεροειδέι πόντῳ.
urn:cts:greekLit:tlg0012.tlg002.omar:5.282	τὸν δ' ἐξ Αἰθιόπων ἀνιὼν κρείων ἐνοσίχθων
urn:cts:greekLit:tlg0012.tlg002.omar:5.283	τηλόθεν ἐκ Σολύμων ὀρέων ἴδεν: εἴσατο γάρ οἱ
urn:cts:greekLit:tlg0012.tlg002.omar:5.284	πόντον ἐπιπλώων. ὁ δ' ἐχώσατο κηρόθι μᾶλλον,
urn:cts:greekLit:tlg0012.tlg002.omar:5.285	κινήσας δὲ κάρη προτὶ ὃν μυθήσατο θυμόν:
urn:cts:greekLit:tlg0012.tlg002.omar:5.286	“ὢ πόποι, ἦ μάλα δὴ μετεβούλευσαν θεοὶ ἄλλως
urn:cts:greekLit:tlg0012.tlg002.omar:5.287	ἀμφ' ̓Οδυσῆι ἐμεῖο μετ' Αἰθιόπεσσιν ἐόντος,
urn:cts:greekLit:tlg0012.tlg002.omar:5.288	καὶ δὴ Φαιήκων γαίης σχεδόν, ἔνθα οἱ αἶσα
urn:cts:greekLit:tlg0012.tlg002.omar:5.289	ἐκφυγέειν μέγα πεῖραρ ὀιζύος, ἥ μιν ἱκάνει.
urn:cts:greekLit:tlg0012.tlg002.omar:5.290	ἀλλ' ἔτι μέν μίν φημι ἅδην ἐλάαν κακότητος.”
urn:cts:greekLit:tlg0012.tlg002.omar:5.291	ὣς εἰπὼν σύναγεν νεφέλας, ἐτάραξε δὲ πόντον
urn:cts:greekLit:tlg0012.tlg002.omar:5.292	χερσὶ τρίαιναν ἑλών: πάσας δ' ὀρόθυνεν ἀέλλας
urn:cts:greekLit:tlg0012.tlg002.omar:5.293	παντοίων ἀνέμων, σὺν δὲ νεφέεσσι κάλυψε
urn:cts:greekLit:tlg0012.tlg002.omar:5.294	γαῖαν ὁμοῦ καὶ πόντον: ὀρώρει δ' οὐρανόθεν νύξ.
urn:cts:greekLit:tlg0012.tlg002.omar:5.295	σὺν δ' Εὖρός τε Νότος τ' ἔπεσον Ζέφυρός τε δυσαὴς
urn:cts:greekLit:tlg0012.tlg002.omar:5.296	καὶ Βορέης αἰθρηγενέτης, μέγα κῦμα κυλίνδων.
urn:cts:greekLit:tlg0012.tlg002.omar:5.297	καὶ τότ' ̓Οδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:5.298	ὀχθήσας δ' ἄρα εἶπε πρὸς ὃν μεγαλήτορα θυμόν:
urn:cts:greekLit:tlg0012.tlg002.omar:5.299	“ὤ μοι ἐγὼ δειλός, τί νύ μοι μήκιστα γένηται;
urn:cts:greekLit:tlg0012.tlg002.omar:5.300	δείδω μὴ δὴ πάντα θεὰ νημερτέα εἶπεν,
urn:cts:greekLit:tlg0012.tlg002.omar:5.301	ἥ μ' ἔφατ' ἐν πόντῳ, πρὶν πατρίδα γαῖαν ἱκέσθαι,
urn:cts:greekLit:tlg0012.tlg002.omar:5.302	ἄλγε' ἀναπλήσειν: τὰ δὲ δὴ νῦν πάντα τελεῖται.
urn:cts:greekLit:tlg0012.tlg002.omar:5.303	οἵοισιν νεφέεσσι περιστέφει οὐρανὸν εὐρὺν
urn:cts:greekLit:tlg0012.tlg002.omar:5.304	Ζεύς, ἐτάραξε δὲ πόντον, ἐπισπέρχουσι δ' ἄελλαι
urn:cts:greekLit:tlg0012.tlg002.omar:5.305	παντοίων ἀνέμων.  νῦν μοι σῶς αἰπὺς ὄλεθρος.
urn:cts:greekLit:tlg0012.tlg002.omar:5.306	τρὶς μάκαρες Δαναοὶ καὶ τετράκις, οἳ τότ' ὄλοντο
urn:cts:greekLit:tlg0012.tlg002.omar:5.307	Τροίῃ ἐν εὐρείῃ χάριν ̓Ατρεί̈δῃσι φέροντες.
urn:cts:greekLit:tlg0012.tlg002.omar:5.308	ὡς δὴ ἐγώ γ' ὄφελον θανέειν καὶ πότμον ἐπισπεῖν
urn:cts:greekLit:tlg0012.tlg002.omar:5.309	ἤματι τῷ ὅτε μοι πλεῖστοι χαλκήρεα δοῦρα
urn:cts:greekLit:tlg0012.tlg002.omar:5.310	Τρῶες ἐπέρριψαν περὶ Πηλεί̈ωνι θανόντι.
urn:cts:greekLit:tlg0012.tlg002.omar:5.311	τῷ κ' ἔλαχον κτερέων, καί μευ κλέος ἦγον ̓Αχαιοί:
urn:cts:greekLit:tlg0012.tlg002.omar:5.312	νῦν δέ λευγαλέῳ θανάτῳ εἵμαρτο ἁλῶναι.”
urn:cts:greekLit:tlg0012.tlg002.omar:5.313	ὣς ἄρα μιν εἰπόντ' ἔλασεν μέγα κῦμα κατ' ἄκρης
urn:cts:greekLit:tlg0012.tlg002.omar:5.314	δεινὸν ἐπεσσύμενον, περὶ δὲ σχεδίην ἐλέλιξε.
urn:cts:greekLit:tlg0012.tlg002.omar:5.315	τῆλε δ' ἀπὸ σχεδίης αὐτὸς πέσε,  πηδάλιον δὲ
urn:cts:greekLit:tlg0012.tlg002.omar:5.316	ἐκ χειρῶν προέηκε: μέσον δέ οἱ ἱστὸν ἔαξεν
urn:cts:greekLit:tlg0012.tlg002.omar:5.317	δεινὴ μισγομένων ἀνέμων ἐλθοῦσα θύελλα,
urn:cts:greekLit:tlg0012.tlg002.omar:5.318	τηλοῦ δὲ σπεῖρον καὶ ἐπίκριον ἔμπεσε πόντῳ.
urn:cts:greekLit:tlg0012.tlg002.omar:5.319	τὸν δ' ἄρ' ὑπόβρυχα θῆκε πολὺν χρόνον, οὐδ' ἐδυνάσθη
urn:cts:greekLit:tlg0012.tlg002.omar:5.320	αἶψα μάλ' ἀνσχεθέειν μεγάλου ὑπὸ κύματος ὁρμῆς:
urn:cts:greekLit:tlg0012.tlg002.omar:5.321	εἵματα γάρ ῥ' ἐβάρυνε, τά οἱ πόρε δῖα Καλυψώ.
urn:cts:greekLit:tlg0012.tlg002.omar:5.322	ὀψὲ δὲ δή ῥ' ἀνέδυ, στόματος δ' ἐξέπτυσεν ἅλμην
urn:cts:greekLit:tlg0012.tlg002.omar:5.323	πικρήν, ἥ οἱ πολλὴ ἀπὸ κρατὸς κελάρυζεν.
urn:cts:greekLit:tlg0012.tlg002.omar:5.324	ἀλλ' οὐδ' ὣς σχεδίης ἐπελήθετο, τειρόμενός περ,
urn:cts:greekLit:tlg0012.tlg002.omar:5.325	ἀλλὰ μεθορμηθεὶς ἐνὶ κύμασιν ἐλλάβετ' αὐτῆς,
urn:cts:greekLit:tlg0012.tlg002.omar:5.326	ἐν μέσσῃ δὲ καθῖζε τέλος θανάτου ἀλεείνων.
urn:cts:greekLit:tlg0012.tlg002.omar:5.327	τὴν δ' ἐφόρει μέγα κῦμα κατὰ ῥόον ἔνθα καὶ ἔνθα.
urn:cts:greekLit:tlg0012.tlg002.omar:5.328	ὡς δ' ὅτ' ὀπωρινὸς Βορέης φορέῃσιν ἀκάνθας
urn:cts:greekLit:tlg0012.tlg002.omar:5.329	ἂμ πεδίον, πυκιναὶ δὲ πρὸς ἀλλήλῃσιν ἔχονται,
urn:cts:greekLit:tlg0012.tlg002.omar:5.330	ὣς τὴν ἂμ πέλαγος ἄνεμοι φέρον ἔνθα καὶ ἔνθα:
urn:cts:greekLit:tlg0012.tlg002.omar:5.331	ἄλλοτε μέν τε Νότος Βορέῃ προβάλεσκε φέρεσθαι,
urn:cts:greekLit:tlg0012.tlg002.omar:5.332	ἄλλοτε δ' αὖτ' Εὖρος Ζεφύρῳ εἴξασκε διώκειν.
urn:cts:greekLit:tlg0012.tlg002.omar:5.333	τὸν δὲ ἴδεν Κάδμου θυγάτηρ, καλλίσφυρος ̓Ινώ,
urn:cts:greekLit:tlg0012.tlg002.omar:5.334	Λευκοθέη, ἣ πρὶν μὲν ἔην βροτὸς αὐδήεσσα,
urn:cts:greekLit:tlg0012.tlg002.omar:5.335	νῦν δ' ἁλὸς ἐν πελάγεσσι θεῶν ἒξ ἔμμορε τιμῆς.
urn:cts:greekLit:tlg0012.tlg002.omar:5.336	ἥ ῥ' ̓Οδυσῆ' ἐλέησεν ἀλώμενον, ἄλγε' ἔχοντα,
urn:cts:greekLit:tlg0012.tlg002.omar:5.337	αἰθυίῃ δ' ἐικυῖα ποτῇ ἀνεδύσετο λίμνης,
urn:cts:greekLit:tlg0012.tlg002.omar:5.338	ἷζε δ' ἐπὶ σχεδίης πολυδέσμου εἶπέ τε μῦθον:
urn:cts:greekLit:tlg0012.tlg002.omar:5.339	“κάμμορε, τίπτε τοι ὧδε Ποσειδάων ἐνοσίχθων
urn:cts:greekLit:tlg0012.tlg002.omar:5.340	ὠδύσατ' ἐκπάγλως,  ὅτι τοι κακὰ πολλὰ φυτεύει;
urn:cts:greekLit:tlg0012.tlg002.omar:5.341	οὐ μὲν δή σε καταφθίσει μάλα περ μενεαίνων.
urn:cts:greekLit:tlg0012.tlg002.omar:5.342	ἀλλὰ μάλ' ὧδ' ἔρξαι, δοκέεις δέ μοι οὐκ ἀπινύσσειν:
urn:cts:greekLit:tlg0012.tlg002.omar:5.343	εἵματα ταῦτ' ἀποδὺς σχεδίην ἀνέμοισι φέρεσθαι
urn:cts:greekLit:tlg0012.tlg002.omar:5.344	κάλλιπ', ἀτὰρ χείρεσσι νέων ἐπιμαίεο νόστου
urn:cts:greekLit:tlg0012.tlg002.omar:5.345	γαίης Φαιήκων,  ὅθι τοι μοῖρ' ἐστὶν ἀλύξαι.
urn:cts:greekLit:tlg0012.tlg002.omar:5.346	τῆ δέ, τόδε κρήδεμνον ὑπὸ στέρνοιο τανύσσαι
urn:cts:greekLit:tlg0012.tlg002.omar:5.347	ἄμβροτον: οὐδέ τί τοι παθέειν δέος οὐδ' ἀπολέσθαι.
urn:cts:greekLit:tlg0012.tlg002.omar:5.348	αὐτὰρ ἐπὴν χείρεσσιν ἐφάψεαι ἠπείροιο,
urn:cts:greekLit:tlg0012.tlg002.omar:5.349	ἂψ ἀπολυσάμενος βαλέειν εἰς οἴνοπα πόντον
urn:cts:greekLit:tlg0012.tlg002.omar:5.350	πολλὸν ἀπ' ἠπείρου,  αὐτὸς δ' ἀπονόσφι τραπέσθαι.”
urn:cts:greekLit:tlg0012.tlg002.omar:5.351	ὣς ἄρα φωνήσασα θεὰ κρήδεμνον ἔδωκεν,
urn:cts:greekLit:tlg0012.tlg002.omar:5.352	αὐτὴ δ' ἂψ ἐς πόντον ἐδύσετο κυμαίνοντα
urn:cts:greekLit:tlg0012.tlg002.omar:5.353	αἰθυίῃ ἐικυῖα: μέλαν δέ ἑ κῦμα κάλυψεν.
urn:cts:greekLit:tlg0012.tlg002.omar:5.354	αὐτὰρ ὁ μερμήριξε πολύτλας δῖος ̓Οδυσσεύς,
urn:cts:greekLit:tlg0012.tlg002.omar:5.355	ὀχθήσας δ' ἄρα εἶπε πρὸς ὃν μεγαλήτορα θυμόν:
urn:cts:greekLit:tlg0012.tlg002.omar:5.356	“ὤ μοι ἐγώ, μή τίς μοι ὑφαίνῃσιν δόλον αὖτε
urn:cts:greekLit:tlg0012.tlg002.omar:5.357	ἀθανάτων, ὅ τέ με σχεδίης ἀποβῆναι ἀνώγει.
urn:cts:greekLit:tlg0012.tlg002.omar:5.358	ἀλλὰ μάλ' οὔ πω πείσομ', ἐπεὶ ἑκὰς ὀφθαλμοῖσιν
urn:cts:greekLit:tlg0012.tlg002.omar:5.359	γαῖαν ἐγὼν ἰδόμην, ὅθι μοι φάτο φύξιμον εἶναι.
urn:cts:greekLit:tlg0012.tlg002.omar:5.360	ἀλλὰ μάλ' ὧδ' ἔρξω,  δοκέει δέ μοι εἶναι ἄριστον:
urn:cts:greekLit:tlg0012.tlg002.omar:5.361	ὄφρ' ἂν μέν κεν δούρατ' ἐν ἁρμονίῃσιν ἀρήρῃ,
urn:cts:greekLit:tlg0012.tlg002.omar:5.362	τόφρ' αὐτοῦ μενέω καὶ τλήσομαι ἄλγεα πάσχων:
urn:cts:greekLit:tlg0012.tlg002.omar:5.363	αὐτὰρ ἐπὴν δή μοι σχεδίην διὰ κῦμα τινάξῃ,
urn:cts:greekLit:tlg0012.tlg002.omar:5.364	νήξομ', ἐπεὶ οὐ μέν τι πάρα προνοῆσαι ἄμεινον.”
urn:cts:greekLit:tlg0012.tlg002.omar:5.365	ἧος ὁ ταῦθ' ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:5.366	ὦρσε δ' ἐπὶ μέγα κῦμα Ποσειδάων ἐνοσίχθων,
urn:cts:greekLit:tlg0012.tlg002.omar:5.367	δεινόν τ' ἀργαλέον τε, κατηρεφές, ἤλασε δ' αὐτόν.
urn:cts:greekLit:tlg0012.tlg002.omar:5.368	ὡς δ' ἄνεμος ζαὴς ἠί̈ων θημῶνα τινάξῃ
urn:cts:greekLit:tlg0012.tlg002.omar:5.369	καρφαλέων: τὰ μὲν ἄρ τε διεσκέδας' ἄλλυδις ἄλλῃ:
urn:cts:greekLit:tlg0012.tlg002.omar:5.370	ὣς τῆς δούρατα μακρὰ διεσκέδας'.  αὐτὰρ ̓Οδυσσεὺς
urn:cts:greekLit:tlg0012.tlg002.omar:5.371	ἀμφ' ἑνὶ δούρατι βαῖνε, κέληθ' ὡς ἵππον ἐλαύνων,
urn:cts:greekLit:tlg0012.tlg002.omar:5.372	εἵματα δ' ἐξαπέδυνε, τά οἱ πόρε δῖα Καλυψώ.
urn:cts:greekLit:tlg0012.tlg002.omar:5.373	αὐτίκα δὲ κρήδεμνον ὑπὸ στέρνοιο τάνυσσεν,
urn:cts:greekLit:tlg0012.tlg002.omar:5.374	αὐτὸς δὲ πρηνὴς ἁλὶ κάππεσε, χεῖρε πετάσσας,
urn:cts:greekLit:tlg0012.tlg002.omar:5.375	νηχέμεναι μεμαώς.  ἴδε δὲ κρείων ἐνοσίχθων,
urn:cts:greekLit:tlg0012.tlg002.omar:5.376	κινήσας δὲ κάρη προτὶ ὃν μυθήσατο θυμόν:
urn:cts:greekLit:tlg0012.tlg002.omar:5.377	“οὕτω νῦν κακὰ πολλὰ παθὼν ἀλόω κατὰ πόντον,
urn:cts:greekLit:tlg0012.tlg002.omar:5.378	εἰς ὅ κεν ἀνθρώποισι διοτρεφέεσσι μιγήῃς.
urn:cts:greekLit:tlg0012.tlg002.omar:5.379	ἀλλ' οὐδ' ὥς σε ἔολπα ὀνόσσεσθαι κακότητος.”
urn:cts:greekLit:tlg0012.tlg002.omar:5.380	ὣς ἄρα φωνήσας ἵμασεν καλλίτριχας ἵππους,
urn:cts:greekLit:tlg0012.tlg002.omar:5.381	ἵκετο δ' εἰς Αἰγάς, ὅθι οἱ κλυτὰ δώματ' ἔασιν.
urn:cts:greekLit:tlg0012.tlg002.omar:5.382	αὐτὰρ ̓Αθηναίη κούρη Διὸς ἄλλ' ἐνόησεν.
urn:cts:greekLit:tlg0012.tlg002.omar:5.383	ἦ τοι τῶν ἄλλων ἀνέμων κατέδησε κελεύθους,
urn:cts:greekLit:tlg0012.tlg002.omar:5.384	παύσασθαι δ' ἐκέλευσε καὶ εὐνηθῆναι ἅπαντας:
urn:cts:greekLit:tlg0012.tlg002.omar:5.385	ὦρσε δ' ἐπὶ κραιπνὸν Βορέην,  πρὸ δὲ κύματ' ἔαξεν,
urn:cts:greekLit:tlg0012.tlg002.omar:5.386	ἧος ὃ Φαιήκεσσι φιληρέτμοισι μιγείη
urn:cts:greekLit:tlg0012.tlg002.omar:5.387	διογενὴς ̓Οδυσεὺς θάνατον καὶ κῆρας ἀλύξας.
urn:cts:greekLit:tlg0012.tlg002.omar:5.388	ἔνθα δύω νύκτας δύο τ' ἤματα κύματι πηγῷ
urn:cts:greekLit:tlg0012.tlg002.omar:5.389	πλάζετο, πολλὰ δέ οἱ κραδίη προτιόσσετ' ὄλεθρον.
urn:cts:greekLit:tlg0012.tlg002.omar:5.390	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
urn:cts:greekLit:tlg0012.tlg002.omar:5.391	καὶ τότ' ἔπειτ' ἄνεμος μὲν ἐπαύσατο ἠδὲ γαλήνη
urn:cts:greekLit:tlg0012.tlg002.omar:5.392	ἔπλετο νηνεμίη: ὁ δ' ἄρα σχεδὸν εἴσιδε γαῖαν
urn:cts:greekLit:tlg0012.tlg002.omar:5.393	ὀξὺ μάλα προϊδών, μεγάλου ὑπὸ κύματος ἀρθείς.
urn:cts:greekLit:tlg0012.tlg002.omar:5.394	ὡς δ' ὅτ' ἂν ἀσπάσιος βίοτος παίδεσσι φανήῃ
urn:cts:greekLit:tlg0012.tlg002.omar:5.395	πατρός,  ὃς ἐν νούσῳ κεῖται κρατέρ' ἄλγεα πάσχων,
urn:cts:greekLit:tlg0012.tlg002.omar:5.396	δηρὸν τηκόμενος, στυγερὸς δέ οἱ ἔχραε δαίμων,
urn:cts:greekLit:tlg0012.tlg002.omar:5.397	ἀσπάσιον δ' ἄρα τόν γε θεοὶ κακότητος ἔλυσαν,
urn:cts:greekLit:tlg0012.tlg002.omar:5.398	ὣς ̓Οδυσεῖ ἀσπαστὸν ἐείσατο γαῖα καὶ ὕλη,
urn:cts:greekLit:tlg0012.tlg002.omar:5.399	νῆχε δ' ἐπειγόμενος ποσὶν ἠπείρου ἐπιβῆναι.
urn:cts:greekLit:tlg0012.tlg002.omar:5.400	ἀλλ' ὅτε τόσσον ἀπῆν ὅσσον τε γέγωνε βοήσας,
urn:cts:greekLit:tlg0012.tlg002.omar:5.401	καὶ δὴ δοῦπον ἄκουσε ποτὶ σπιλάδεσσι θαλάσσης:
urn:cts:greekLit:tlg0012.tlg002.omar:5.402	ῥόχθει γὰρ μέγα κῦμα ποτὶ ξερὸν ἠπείροιο
urn:cts:greekLit:tlg0012.tlg002.omar:5.403	δεινὸν ἐρευγόμενον, εἴλυτο δὲ πάνθ' ἁλὸς ἄχνῃ:
urn:cts:greekLit:tlg0012.tlg002.omar:5.404	οὐ γὰρ ἔσαν λιμένες νηῶν ὄχοι, οὐδ' ἐπιωγαί.
urn:cts:greekLit:tlg0012.tlg002.omar:5.405	ἀλλ' ἀκταὶ προβλῆτες ἔσαν σπιλάδες τε πάγοι τε:
urn:cts:greekLit:tlg0012.tlg002.omar:5.406	καὶ τότ' ̓Οδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:5.407	ὀχθήσας δ' ἄρα εἶπε πρὸς ὃν μεγαλήτορα θυμόν:
urn:cts:greekLit:tlg0012.tlg002.omar:5.408	“ὤ μοι, ἐπεὶ δὴ γαῖαν ἀελπέα δῶκεν ἰδέσθαι
urn:cts:greekLit:tlg0012.tlg002.omar:5.409	Ζεύς, καὶ δὴ τόδε λαῖτμα διατμήξας ἐπέρησα,
urn:cts:greekLit:tlg0012.tlg002.omar:5.410	ἔκβασις οὔ πῃ φαίνεθ' ἁλὸς πολιοῖο θύραζε:
urn:cts:greekLit:tlg0012.tlg002.omar:5.411	ἔκτοσθεν μὲν γὰρ πάγοι ὀξέες, ἀμφὶ δὲ κῦμα
urn:cts:greekLit:tlg0012.tlg002.omar:5.412	βέβρυχεν ῥόθιον, λισσὴ δ' ἀναδέδρομε πέτρη,
urn:cts:greekLit:tlg0012.tlg002.omar:5.413	ἀγχιβαθὴς δὲ θάλασσα, καὶ οὔ πως ἔστι πόδεσσι
urn:cts:greekLit:tlg0012.tlg002.omar:5.414	στήμεναι ἀμφοτέροισι καὶ ἐκφυγέειν κακότητα:
urn:cts:greekLit:tlg0012.tlg002.omar:5.415	μή πώς μ' ἐκβαίνοντα βάλῃ λίθακι ποτὶ πέτρῃ
urn:cts:greekLit:tlg0012.tlg002.omar:5.416	κῦμα μέγ' ἁρπάξαν: μελέη δέ μοι ἔσσεται ὁρμή.
urn:cts:greekLit:tlg0012.tlg002.omar:5.417	εἰ δέ κ' ἔτι προτέρω παρανήξομαι, ἤν που ἐφεύρω
urn:cts:greekLit:tlg0012.tlg002.omar:5.418	ἠιόνας τε παραπλῆγας λιμένας τε θαλάσσης,
urn:cts:greekLit:tlg0012.tlg002.omar:5.419	δείδω μή μ' ἐξαῦτις ἀναρπάξασα θύελλα
urn:cts:greekLit:tlg0012.tlg002.omar:5.420	πόντον ἐπ' ἰχθυόεντα φέρῃ βαρέα στενάχοντα,
urn:cts:greekLit:tlg0012.tlg002.omar:5.421	ἠέ τί μοι καὶ κῆτος ἐπισσεύῃ μέγα δαίμων
urn:cts:greekLit:tlg0012.tlg002.omar:5.422	ἐξ ἁλός, οἷά τε πολλὰ τρέφει κλυτὸς ̓Αμφιτρίτη:
urn:cts:greekLit:tlg0012.tlg002.omar:5.423	οἶδα γάρ, ὥς μοι ὀδώδυσται κλυτὸς ἐννοσίγαιος.”
urn:cts:greekLit:tlg0012.tlg002.omar:5.424	ἧος ὁ ταῦθ' ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:5.425	τόφρα δέ μιν μέγα κῦμα φέρε τρηχεῖαν ἐπ' ἀκτήν.
urn:cts:greekLit:tlg0012.tlg002.omar:5.426	ἔνθα κ' ἀπὸ ῥινοὺς δρύφθη, σὺν δ' ὀστέ' ἀράχθη,
urn:cts:greekLit:tlg0012.tlg002.omar:5.427	εἰ μὴ ἐπὶ φρεσὶ θῆκε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:5.428	ἀμφοτέρῃσι δὲ χερσὶν ἐπεσσύμενος λάβε πέτρης,
urn:cts:greekLit:tlg0012.tlg002.omar:5.429	τῆς ἔχετο στενάχων, ἧος μέγα κῦμα παρῆλθε.
urn:cts:greekLit:tlg0012.tlg002.omar:5.430	καὶ τὸ μὲν ὣς ὑπάλυξε,  παλιρρόθιον δέ μιν αὖτις
urn:cts:greekLit:tlg0012.tlg002.omar:5.431	πλῆξεν ἐπεσσύμενον, τηλοῦ δέ μιν ἔμβαλε πόντῳ.
urn:cts:greekLit:tlg0012.tlg002.omar:5.432	ὡς δ' ὅτε πουλύποδος θαλάμης ἐξελκομένοιο
urn:cts:greekLit:tlg0012.tlg002.omar:5.433	πρὸς κοτυληδονόφιν πυκιναὶ λάιγγες ἔχονται,
urn:cts:greekLit:tlg0012.tlg002.omar:5.434	ὣς τοῦ πρὸς πέτρῃσι θρασειάων ἀπὸ χειρῶν
urn:cts:greekLit:tlg0012.tlg002.omar:5.435	ῥινοὶ ἀπέδρυφθεν: τὸν δὲ μέγα κῦμα κάλυψεν.
urn:cts:greekLit:tlg0012.tlg002.omar:5.436	ἔνθα κε δὴ δύστηνος ὑπὲρ μόρον ὤλετ' ̓Οδυσσεύς,
urn:cts:greekLit:tlg0012.tlg002.omar:5.437	εἰ μὴ ἐπιφροσύνην δῶκε γλαυκῶπις ̓Αθήνη.
urn:cts:greekLit:tlg0012.tlg002.omar:5.438	κύματος ἐξαναδύς, τά τ' ἐρεύγεται ἤπειρόνδε,
urn:cts:greekLit:tlg0012.tlg002.omar:5.439	νῆχε παρέξ, ἐς γαῖαν ὁρώμενος, εἴ που ἐφεύροι
urn:cts:greekLit:tlg0012.tlg002.omar:5.440	ἠιόνας τε παραπλῆγας λιμένας τε θαλάσσης.
urn:cts:greekLit:tlg0012.tlg002.omar:5.441	ἀλλ' ὅτε δὴ ποταμοῖο κατὰ στόμα καλλιρόοιο
urn:cts:greekLit:tlg0012.tlg002.omar:5.442	ἷξε νέων, τῇ δή οἱ ἐείσατο χῶρος ἄριστος,
urn:cts:greekLit:tlg0012.tlg002.omar:5.443	λεῖος πετράων, καὶ ἐπὶ σκέπας ἦν ἀνέμοιο,
urn:cts:greekLit:tlg0012.tlg002.omar:5.444	ἔγνω δὲ προρέοντα καὶ εὔξατο ὃν κατὰ θυμόν:
urn:cts:greekLit:tlg0012.tlg002.omar:5.445	“κλῦθι,  ἄναξ, ὅτις ἐσσί: πολύλλιστον δέ ς' ἱκάνω,
urn:cts:greekLit:tlg0012.tlg002.omar:5.446	φεύγων ἐκ πόντοιο Ποσειδάωνος ἐνιπάς.
urn:cts:greekLit:tlg0012.tlg002.omar:5.447	αἰδοῖος μέν τ' ἐστὶ καὶ ἀθανάτοισι θεοῖσιν
urn:cts:greekLit:tlg0012.tlg002.omar:5.448	ἀνδρῶν ὅς τις ἵκηται ἀλώμενος, ὡς καὶ ἐγὼ νῦν
urn:cts:greekLit:tlg0012.tlg002.omar:5.449	σόν τε ῥόον σά τε γούναθ' ἱκάνω πολλὰ μογήσας.
urn:cts:greekLit:tlg0012.tlg002.omar:5.450	ἀλλ' ἐλέαιρε,  ἄναξ: ἱκέτης δέ τοι εὔχομαι εἶναι.”
urn:cts:greekLit:tlg0012.tlg002.omar:5.451	ὣς φάθ', ὁ δ' αὐτίκα παῦσεν ἑὸν ῥόον, ἔσχε δὲ κῦμα,
urn:cts:greekLit:tlg0012.tlg002.omar:5.452	πρόσθε δέ οἱ ποίησε γαλήνην, τὸν δ' ἐσάωσεν
urn:cts:greekLit:tlg0012.tlg002.omar:5.453	ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε
urn:cts:greekLit:tlg0012.tlg002.omar:5.454	χεῖράς τε στιβαράς. ἁλὶ γὰρ δέδμητο φίλον κῆρ.
urn:cts:greekLit:tlg0012.tlg002.omar:5.455	ᾤδεε δὲ χρόα πάντα,  θάλασσα δὲ κήκιε πολλὴ
urn:cts:greekLit:tlg0012.tlg002.omar:5.456	ἂν στόμα τε ῥῖνάς θ': ὁ δ' ἄρ' ἄπνευστος καὶ ἄναυδος
urn:cts:greekLit:tlg0012.tlg002.omar:5.457	κεῖτ' ὀλιγηπελέων, κάματος δέ μιν αἰνὸς ἵκανεν.
urn:cts:greekLit:tlg0012.tlg002.omar:5.458	ἀλλ' ὅτε δή ῥ' ἄμπνυτο καὶ ἐς φρένα θυμὸς ἀγέρθη,
urn:cts:greekLit:tlg0012.tlg002.omar:5.459	καὶ τότε δὴ κρήδεμνον ἀπὸ ἕο λῦσε θεοῖο.
urn:cts:greekLit:tlg0012.tlg002.omar:5.460	καὶ τὸ μὲν ἐς ποταμὸν ἁλιμυρήεντα μεθῆκεν,
urn:cts:greekLit:tlg0012.tlg002.omar:5.461	ἂψ δ' ἔφερεν μέγα κῦμα κατὰ ῥόον, αἶψα δ' ἄρ' ̓Ινὼ
urn:cts:greekLit:tlg0012.tlg002.omar:5.462	δέξατο χερσὶ φίλῃσιν: ὁ δ' ἐκ ποταμοῖο λιασθεὶς
urn:cts:greekLit:tlg0012.tlg002.omar:5.463	σχοίνῳ ὑπεκλίνθη, κύσε δὲ ζείδωρον ἄρουραν.
urn:cts:greekLit:tlg0012.tlg002.omar:5.464	ὀχθήσας δ' ἄρα εἶπε πρὸς ὃν μεγαλήτορα θυμόν:
urn:cts:greekLit:tlg0012.tlg002.omar:5.465	“ὤ μοι ἐγώ,  τί πάθω; τί νύ μοι μήκιστα γένηται;
urn:cts:greekLit:tlg0012.tlg002.omar:5.466	εἰ μέν κ' ἐν ποταμῷ δυσκηδέα νύκτα φυλάσσω,
urn:cts:greekLit:tlg0012.tlg002.omar:5.467	μή μ' ἄμυδις στίβη τε κακὴ καὶ θῆλυς ἐέρση
urn:cts:greekLit:tlg0012.tlg002.omar:5.468	ἐξ ὀλιγηπελίης δαμάσῃ κεκαφηότα θυμόν:
urn:cts:greekLit:tlg0012.tlg002.omar:5.469	αὔρη δ' ἐκ ποταμοῦ ψυχρὴ πνέει ἠῶθι πρό.
urn:cts:greekLit:tlg0012.tlg002.omar:5.470	εἰ δέ κεν ἐς κλιτὺν ἀναβὰς καὶ δάσκιον ὕλην
urn:cts:greekLit:tlg0012.tlg002.omar:5.471	θάμνοις ἐν πυκινοῖσι καταδράθω, εἴ με μεθείη
urn:cts:greekLit:tlg0012.tlg002.omar:5.472	ῥῖγος καὶ κάματος, γλυκερὸς δέ μοι ὕπνος ἐπέλθῃ,
urn:cts:greekLit:tlg0012.tlg002.omar:5.473	δείδω, μὴ θήρεσσιν ἕλωρ καὶ κύρμα γένωμαι.”
urn:cts:greekLit:tlg0012.tlg002.omar:5.474	ὣς ἄρα οἱ φρονέοντι δοάσσατο κέρδιον εἶναι:
urn:cts:greekLit:tlg0012.tlg002.omar:5.475	βῆ ῥ' ἴμεν εἰς ὕλην: τὴν δὲ σχεδὸν ὕδατος εὗρεν
urn:cts:greekLit:tlg0012.tlg002.omar:5.476	ἐν περιφαινομένῳ: δοιοὺς δ' ἄρ' ὑπήλυθε θάμνους,
urn:cts:greekLit:tlg0012.tlg002.omar:5.477	ἐξ ὁμόθεν πεφυῶτας: ὁ μὲν φυλίης, ὁ δ' ἐλαίης.
urn:cts:greekLit:tlg0012.tlg002.omar:5.478	τοὺς μὲν ἄρ' οὔτ' ἀνέμων διάη μένος ὑγρὸν ἀέντων,
urn:cts:greekLit:tlg0012.tlg002.omar:5.479	οὔτε ποτ' ἠέλιος φαέθων ἀκτῖσιν ἔβαλλεν,
urn:cts:greekLit:tlg0012.tlg002.omar:5.480	οὔτ' ὄμβρος περάασκε διαμπερές: ὣς ἄρα πυκνοὶ
urn:cts:greekLit:tlg0012.tlg002.omar:5.481	ἀλλήλοισιν ἔφυν ἐπαμοιβαδίς: οὓς ὑπ' ̓Οδυσσεὺς
urn:cts:greekLit:tlg0012.tlg002.omar:5.482	δύσετ'. ἄφαρ δ' εὐνὴν ἐπαμήσατο χερσὶ φίλῃσιν
urn:cts:greekLit:tlg0012.tlg002.omar:5.483	εὐρεῖαν: φύλλων γὰρ ἔην χύσις ἤλιθα πολλή,
urn:cts:greekLit:tlg0012.tlg002.omar:5.484	ὅσσον τ' ἠὲ δύω ἠὲ τρεῖς ἄνδρας ἔρυσθαι
urn:cts:greekLit:tlg0012.tlg002.omar:5.485	ὥρῃ χειμερίῃ,  εἰ καὶ μάλα περ χαλεπαίνοι.
urn:cts:greekLit:tlg0012.tlg002.omar:5.486	τὴν μὲν ἰδὼν γήθησε πολύτλας δῖος ̓Οδυσσεύς,
urn:cts:greekLit:tlg0012.tlg002.omar:5.487	ἐν δ' ἄρα μέσσῃ λέκτο, χύσιν δ' ἐπεχεύατο φύλλων.
urn:cts:greekLit:tlg0012.tlg002.omar:5.488	ὡς δ' ὅτε τις δαλὸν σποδιῇ ἐνέκρυψε μελαίνῃ
urn:cts:greekLit:tlg0012.tlg002.omar:5.489	ἀγροῦ ἐπ' ἐσχατιῆς, ᾧ μὴ πάρα γείτονες ἄλλοι,
urn:cts:greekLit:tlg0012.tlg002.omar:5.490	σπέρμα πυρὸς σώζων,  ἵνα μή ποθεν ἄλλοθεν αὔοι,
urn:cts:greekLit:tlg0012.tlg002.omar:5.491	ὣς ̓Οδυσεὺς φύλλοισι καλύψατο: τῷ δ' ἄρ' ̓Αθήνη
urn:cts:greekLit:tlg0012.tlg002.omar:5.492	ὕπνον ἐπ' ὄμμασι χεῦ', ἵνα μιν παύσειε τάχιστα
urn:cts:greekLit:tlg0012.tlg002.omar:5.493	δυσπονέος καμάτοιο φίλα βλέφαρ' ἀμφικαλύψας.
urn:cts:greekLit:tlg0012.tlg002.omar:6.1	ὣς ὁ μὲν ἔνθα καθεῦδε πολύτλας δῖος ̓Οδυσσεὺς
urn:cts:greekLit:tlg0012.tlg002.omar:6.2	ὕπνῳ καὶ καμάτῳ ἀρημένος: αὐτὰρ ̓Αθήνη
urn:cts:greekLit:tlg0012.tlg002.omar:6.3	βῆ ῥ' ἐς Φαιήκων ἀνδρῶν δῆμόν τε πόλιν τε,
urn:cts:greekLit:tlg0012.tlg002.omar:6.4	οἳ πρὶν μέν ποτ' ἔναιον ἐν εὐρυχόρῳ ̔Υπερείῃ,
urn:cts:greekLit:tlg0012.tlg002.omar:6.5	ἀγχοῦ Κυκλώπων ἀνδρῶν ὑπερηνορεόντων,
urn:cts:greekLit:tlg0012.tlg002.omar:6.6	οἵ σφεας σινέσκοντο, βίηφι δὲ φέρτεροι ἦσαν.
urn:cts:greekLit:tlg0012.tlg002.omar:6.7	ἔνθεν ἀναστήσας ἄγε Ναυσίθοος θεοειδής,
urn:cts:greekLit:tlg0012.tlg002.omar:6.8	εἷσεν δὲ Σχερίῃ, ἑκὰς ἀνδρῶν ἀλφηστάων,
urn:cts:greekLit:tlg0012.tlg002.omar:6.9	ἀμφὶ δὲ τεῖχος ἔλασσε πόλει, καὶ ἐδείματο οἴκους,
urn:cts:greekLit:tlg0012.tlg002.omar:6.10	καὶ νηοὺς ποίησε θεῶν,  καὶ ἐδάσσατ' ἀρούρας.
urn:cts:greekLit:tlg0012.tlg002.omar:6.11	ἀλλ' ὁ μὲν ἤδη κηρὶ δαμεὶς ̓́Αϊδόσδε βεβήκει,
urn:cts:greekLit:tlg0012.tlg002.omar:6.12	̓Αλκίνοος δὲ τότ' ἦρχε, θεῶν ἄπο μήδεα εἰδώς.
urn:cts:greekLit:tlg0012.tlg002.omar:6.13	τοῦ μὲν ἔβη πρὸς δῶμα θεά, γλαυκῶπις ̓Αθήνη,
urn:cts:greekLit:tlg0012.tlg002.omar:6.14	νόστον ̓Οδυσσῆι μεγαλήτορι μητιόωσα.
urn:cts:greekLit:tlg0012.tlg002.omar:6.15	βῆ δ' ἴμεν ἐς θάλαμον πολυδαίδαλον,  ᾧ ἔνι κούρη
urn:cts:greekLit:tlg0012.tlg002.omar:6.16	κοιμᾶτ' ἀθανάτῃσι φυὴν καὶ εἶδος ὁμοίη,
urn:cts:greekLit:tlg0012.tlg002.omar:6.17	Ναυσικάα, θυγάτηρ μεγαλήτορος ̓Αλκινόοιο,
urn:cts:greekLit:tlg0012.tlg002.omar:6.18	πὰρ δὲ δύ' ἀμφίπολοι, Χαρίτων ἄπο κάλλος ἔχουσαι,
urn:cts:greekLit:tlg0012.tlg002.omar:6.19	σταθμοῖιν ἑκάτερθε: θύραι δ' ἐπέκειντο φαειναί.
urn:cts:greekLit:tlg0012.tlg002.omar:6.20	ἡ δ' ἀνέμου ὡς πνοιὴ ἐπέσσυτο δέμνια κούρης,
urn:cts:greekLit:tlg0012.tlg002.omar:6.21	στῆ δ' ἄρ' ὑπὲρ κεφαλῆς, καί μιν πρὸς μῦθον ἔειπεν,
urn:cts:greekLit:tlg0012.tlg002.omar:6.22	εἰδομένη κούρῃ ναυσικλειτοῖο Δύμαντος,
urn:cts:greekLit:tlg0012.tlg002.omar:6.23	ἥ οἱ ὁμηλικίη μὲν ἔην, κεχάριστο δὲ θυμῷ.
urn:cts:greekLit:tlg0012.tlg002.omar:6.24	τῇ μιν ἐεισαμένη προσέφη γλαυκῶπις ̓Αθήνη:
urn:cts:greekLit:tlg0012.tlg002.omar:6.25	“Ναυσικάα,  τί νύ ς' ὧδε μεθήμονα γείνατο μήτηρ;
urn:cts:greekLit:tlg0012.tlg002.omar:6.26	εἵματα μέν τοι κεῖται ἀκηδέα σιγαλόεντα,
urn:cts:greekLit:tlg0012.tlg002.omar:6.27	σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν
urn:cts:greekLit:tlg0012.tlg002.omar:6.28	ἕννυσθαι, τὰ δὲ τοῖσι παρασχεῖν, οἵ κέ ς' ἄγωνται.
urn:cts:greekLit:tlg0012.tlg002.omar:6.29	ἐκ γάρ τοι τούτων φάτις ἀνθρώπους ἀναβαίνει
urn:cts:greekLit:tlg0012.tlg002.omar:6.30	ἐσθλή,  χαίρουσιν δὲ πατὴρ καὶ πότνια μήτηρ.
urn:cts:greekLit:tlg0012.tlg002.omar:6.31	ἀλλ' ἴομεν πλυνέουσαι ἅμ' ἠοῖ φαινομένηφι:
urn:cts:greekLit:tlg0012.tlg002.omar:6.32	καί τοι ἐγὼ συνέριθος ἅμ' ἕψομαι, ὄφρα τάχιστα
urn:cts:greekLit:tlg0012.tlg002.omar:6.33	ἐντύνεαι, ἐπεὶ οὔ τοι ἔτι δὴν παρθένος ἔσσεαι:
urn:cts:greekLit:tlg0012.tlg002.omar:6.34	ἤδη γάρ σε μνῶνται ἀριστῆες κατὰ δῆμον
urn:cts:greekLit:tlg0012.tlg002.omar:6.35	πάντων Φαιήκων,  ὅθι τοι γένος ἐστὶ καὶ αὐτῇ.
urn:cts:greekLit:tlg0012.tlg002.omar:6.36	ἀλλ' ἄγ' ἐπότρυνον πατέρα κλυτὸν ἠῶθι πρὸ
urn:cts:greekLit:tlg0012.tlg002.omar:6.37	ἡμιόνους καὶ ἄμαξαν ἐφοπλίσαι, ἥ κεν ἄγῃσι
urn:cts:greekLit:tlg0012.tlg002.omar:6.38	ζῶστρά τε καὶ πέπλους καὶ ῥήγεα σιγαλόεντα.
urn:cts:greekLit:tlg0012.tlg002.omar:6.39	καὶ δὲ σοὶ ὧδ' αὐτῇ πολὺ κάλλιον ἠὲ πόδεσσιν
urn:cts:greekLit:tlg0012.tlg002.omar:6.40	ἔρχεσθαι: πολλὸν γὰρ ἀπὸ πλυνοί εἰσι πόληος.”
urn:cts:greekLit:tlg0012.tlg002.omar:6.41	ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη
urn:cts:greekLit:tlg0012.tlg002.omar:6.42	Οὔλυμπόνδ', ὅθι φασὶ θεῶν ἕδος ἀσφαλὲς αἰεὶ
urn:cts:greekLit:tlg0012.tlg002.omar:6.43	ἔμμεναι. οὔτ' ἀνέμοισι τινάσσεται οὔτε ποτ' ὄμβρῳ
urn:cts:greekLit:tlg0012.tlg002.omar:6.44	δεύεται οὔτε χιὼν ἐπιπίλναται, ἀλλὰ μάλ' αἴθρη
urn:cts:greekLit:tlg0012.tlg002.omar:6.45	πέπταται ἀνέφελος,  λευκὴ δ' ἐπιδέδρομεν αἴγλη:
urn:cts:greekLit:tlg0012.tlg002.omar:6.46	τῷ ἔνι τέρπονται μάκαρες θεοὶ ἤματα πάντα.
urn:cts:greekLit:tlg0012.tlg002.omar:6.47	ἔνθ' ἀπέβη γλαυκῶπις, ἐπεὶ διεπέφραδε κούρῃ.
urn:cts:greekLit:tlg0012.tlg002.omar:6.48	αὐτίκα δ' ̓Ηὼς ἦλθεν ἐύθρονος, ἥ μιν ἔγειρε
urn:cts:greekLit:tlg0012.tlg002.omar:6.49	Ναυσικάαν ἐύπεπλον: ἄφαρ δ' ἀπεθαύμας' ὄνειρον,
urn:cts:greekLit:tlg0012.tlg002.omar:6.50	βῆ δ' ἰέναι διὰ δώμαθ',  ἵν' ἀγγείλειε τοκεῦσιν,
urn:cts:greekLit:tlg0012.tlg002.omar:6.51	πατρὶ φίλῳ καὶ μητρί: κιχήσατο δ' ἔνδον ἐόντας:
urn:cts:greekLit:tlg0012.tlg002.omar:6.52	ἡ μὲν ἐπ' ἐσχάρῃ ἧστο σὺν ἀμφιπόλοισι γυναιξὶν
urn:cts:greekLit:tlg0012.tlg002.omar:6.53	ἠλάκατα στρωφῶς' ἁλιπόρφυρα: τῷ δὲ θύραζε
urn:cts:greekLit:tlg0012.tlg002.omar:6.54	ἐρχομένῳ ξύμβλητο μετὰ κλειτοὺς βασιλῆας
urn:cts:greekLit:tlg0012.tlg002.omar:6.55	ἐς βουλήν,  ἵνα μιν κάλεον Φαίηκες ἀγαυοί.
urn:cts:greekLit:tlg0012.tlg002.omar:6.56	ἡ δὲ μάλ' ἄγχι στᾶσα φίλον πατέρα προσέειπε:
urn:cts:greekLit:tlg0012.tlg002.omar:6.57	“πάππα φίλ', οὐκ ἂν δή μοι ἐφοπλίσσειας ἀπήνην
urn:cts:greekLit:tlg0012.tlg002.omar:6.58	ὑψηλὴν ἐύκυκλον, ἵνα κλυτὰ εἵματ' ἄγωμαι
urn:cts:greekLit:tlg0012.tlg002.omar:6.59	ἐς ποταμὸν πλυνέουσα, τά μοι ῥερυπωμένα κεῖται;
urn:cts:greekLit:tlg0012.tlg002.omar:6.60	καὶ δὲ σοὶ αὐτῷ ἔοικε μετὰ πρώτοισιν ἐόντα.
urn:cts:greekLit:tlg0012.tlg002.omar:6.61	βουλὰς βουλεύειν καθαρὰ χροί̈ εἵματ' ἔχοντα.
urn:cts:greekLit:tlg0012.tlg002.omar:6.62	πέντε δέ τοι φίλοι υἷες ἐνὶ μεγάροις γεγάασιν,
urn:cts:greekLit:tlg0012.tlg002.omar:6.63	οἱ δύ' ὀπυίοντες, τρεῖς δ' ἠίθεοι θαλέθοντες:
urn:cts:greekLit:tlg0012.tlg002.omar:6.64	οἱ δ' αἰεὶ ἐθέλουσι νεόπλυτα εἵματ' ἔχοντες
urn:cts:greekLit:tlg0012.tlg002.omar:6.65	ἐς χορὸν ἔρχεσθαι: τὰ δ' ἐμῇ φρενὶ πάντα μέμηλεν.”
urn:cts:greekLit:tlg0012.tlg002.omar:6.66	ὣς ἔφατ': αἴδετο γὰρ θαλερὸν γάμον ἐξονομῆναι
urn:cts:greekLit:tlg0012.tlg002.omar:6.67	πατρὶ φίλῳ. ὁ δὲ πάντα νόει καὶ ἀμείβετο μύθῳ:
urn:cts:greekLit:tlg0012.tlg002.omar:6.68	“οὔτε τοι ἡμιόνων φθονέω, τέκος, οὔτε τευ ἄλλου.
urn:cts:greekLit:tlg0012.tlg002.omar:6.69	ἔρχευ: ἀτάρ τοι δμῶες ἐφοπλίσσουσιν ἀπήνην
urn:cts:greekLit:tlg0012.tlg002.omar:6.70	ὑψηλὴν ἐύκυκλον,  ὑπερτερίῃ ἀραρυῖαν.”
urn:cts:greekLit:tlg0012.tlg002.omar:6.71	ὣς εἰπὼν δμώεσσιν ἐκέκλετο, τοὶ δ' ἐπίθοντο.
urn:cts:greekLit:tlg0012.tlg002.omar:6.72	οἱ μὲν ἄρ' ἐκτὸς ἄμαξαν ἐύτροχον ἡμιονείην
urn:cts:greekLit:tlg0012.tlg002.omar:6.73	ὥπλεον, ἡμιόνους θ' ὕπαγον ζεῦξάν θ' ὑπ' ἀπήνῃ:
urn:cts:greekLit:tlg0012.tlg002.omar:6.74	κούρη δ' ἐκ θαλάμοιο φέρεν ἐσθῆτα φαεινήν.
urn:cts:greekLit:tlg0012.tlg002.omar:6.75	καὶ τὴν μὲν κατέθηκεν ἐυξέστῳ ἐπ' ἀπήνῃ,
urn:cts:greekLit:tlg0012.tlg002.omar:6.76	μήτηρ δ' ἐν κίστῃ ἐτίθει μενοεικέ' ἐδωδὴν
urn:cts:greekLit:tlg0012.tlg002.omar:6.77	παντοίην, ἐν δ' ὄψα τίθει, ἐν δ' οἶνον ἔχευεν
urn:cts:greekLit:tlg0012.tlg002.omar:6.78	ἀσκῷ ἐν αἰγείῳ: κούρη δ' ἐπεβήσετ' ἀπήνης.
urn:cts:greekLit:tlg0012.tlg002.omar:6.79	δῶκεν δὲ χρυσέῃ ἐν ληκύθῳ ὑγρὸν ἔλαιον,
urn:cts:greekLit:tlg0012.tlg002.omar:6.80	ἧος χυτλώσαιτο σὺν ἀμφιπόλοισι γυναιξίν.
urn:cts:greekLit:tlg0012.tlg002.omar:6.81	ἡ δ' ἔλαβεν μάστιγα καὶ ἡνία σιγαλόεντα,
urn:cts:greekLit:tlg0012.tlg002.omar:6.82	μάστιξεν δ' ἐλάαν: καναχὴ δ' ἦν ἡμιόνοιιν.
urn:cts:greekLit:tlg0012.tlg002.omar:6.83	αἱ δ' ἄμοτον τανύοντο, φέρον δ' ἐσθῆτα καὶ αὐτήν,
urn:cts:greekLit:tlg0012.tlg002.omar:6.84	οὐκ οἴην, ἅμα τῇ γε καὶ ἀμφίπολοι κίον ἄλλαι.
urn:cts:greekLit:tlg0012.tlg002.omar:6.85	αἱ δ' ὅτε δὴ ποταμοῖο ῥόον περικαλλέ' ἵκοντο,
urn:cts:greekLit:tlg0012.tlg002.omar:6.86	ἔνθ' ἦ τοι πλυνοὶ ἦσαν ἐπηετανοί, πολὺ δ' ὕδωρ
urn:cts:greekLit:tlg0012.tlg002.omar:6.87	καλὸν ὑπεκπρόρεεν μάλα περ ῥυπόωντα καθῆραι,
urn:cts:greekLit:tlg0012.tlg002.omar:6.88	ἔνθ' αἵ γ' ἡμιόνους μὲν ὑπεκπροέλυσαν ἀπήνης.
urn:cts:greekLit:tlg0012.tlg002.omar:6.89	καὶ τὰς μὲν σεῦαν ποταμὸν πάρα δινήεντα
urn:cts:greekLit:tlg0012.tlg002.omar:6.90	τρώγειν ἄγρωστιν μελιηδέα: ταὶ δ' ἀπ' ἀπήνης
urn:cts:greekLit:tlg0012.tlg002.omar:6.91	εἵματα χερσὶν ἕλοντο καὶ ἐσφόρεον μέλαν ὕδωρ,
urn:cts:greekLit:tlg0012.tlg002.omar:6.92	στεῖβον δ' ἐν βόθροισι θοῶς ἔριδα προφέρουσαι.
urn:cts:greekLit:tlg0012.tlg002.omar:6.93	αὐτὰρ ἐπεὶ πλῦνάν τε κάθηράν τε ῥύπα πάντα,
urn:cts:greekLit:tlg0012.tlg002.omar:6.94	ἑξείης πέτασαν παρὰ θῖν' ἁλός, ἧχι μάλιστα
urn:cts:greekLit:tlg0012.tlg002.omar:6.95	λάιγγας ποτὶ χέρσον ἀποπλύνεσκε θάλασσα.
urn:cts:greekLit:tlg0012.tlg002.omar:6.96	αἱ δὲ λοεσσάμεναι καὶ χρισάμεναι λίπ' ἐλαίῳ
urn:cts:greekLit:tlg0012.tlg002.omar:6.97	δεῖπνον ἔπειθ' εἵλοντο παρ' ὄχθῃσιν ποταμοῖο,
urn:cts:greekLit:tlg0012.tlg002.omar:6.98	εἵματα δ' ἠελίοιο μένον τερσήμεναι αὐγῇ.
urn:cts:greekLit:tlg0012.tlg002.omar:6.99	αὐτὰρ ἐπεὶ σίτου τάρφθεν δμῳαί τε καὶ αὐτή,
urn:cts:greekLit:tlg0012.tlg002.omar:6.100	σφαίρῃ ταὶ δ' ἄρ' ἔπαιζον,  ἀπὸ κρήδεμνα βαλοῦσαι:
urn:cts:greekLit:tlg0012.tlg002.omar:6.101	τῇσι δὲ Ναυσικάα λευκώλενος ἤρχετο μολπῆς.
urn:cts:greekLit:tlg0012.tlg002.omar:6.102	οἵη δ' ̓́Αρτεμις εἶσι κατ' οὔρεα ἰοχέαιρα,
urn:cts:greekLit:tlg0012.tlg002.omar:6.103	ἢ κατὰ Τηύ̈γετον περιμήκετον ἢ ̓Ερύμανθον,
urn:cts:greekLit:tlg0012.tlg002.omar:6.104	τερπομένη κάπροισι καὶ ὠκείῃς ἐλάφοισι:
urn:cts:greekLit:tlg0012.tlg002.omar:6.105	τῇ δέ θ' ἅμα νύμφαι,  κοῦραι Διὸς αἰγιόχοιο,
urn:cts:greekLit:tlg0012.tlg002.omar:6.106	ἀγρονόμοι παίζουσι, γέγηθε δέ τε φρένα Λητώ:
urn:cts:greekLit:tlg0012.tlg002.omar:6.107	πασάων δ' ὑπὲρ ἥ γε κάρη ἔχει ἠδὲ μέτωπα,
urn:cts:greekLit:tlg0012.tlg002.omar:6.108	ῥεῖά τ' ἀριγνώτη πέλεται, καλαὶ δέ τε πᾶσαι:
urn:cts:greekLit:tlg0012.tlg002.omar:6.109	ὣς ἥ γ' ἀμφιπόλοισι μετέπρεπε παρθένος ἀδμής.
urn:cts:greekLit:tlg0012.tlg002.omar:6.110	ἀλλ' ὅτε δὴ ἄρ' ἔμελλε πάλιν οἶκόνδε νέεσθαι
urn:cts:greekLit:tlg0012.tlg002.omar:6.111	ζεύξας' ἡμιόνους πτύξασά τε εἵματα καλά,
urn:cts:greekLit:tlg0012.tlg002.omar:6.112	ἔνθ' αὖτ' ἄλλ' ἐνόησε θεά, γλαυκῶπις ̓Αθήνη,
urn:cts:greekLit:tlg0012.tlg002.omar:6.113	ὡς ̓Οδυσεὺς ἔγροιτο, ἴδοι τ' ἐυώπιδα κούρην,
urn:cts:greekLit:tlg0012.tlg002.omar:6.114	ἥ οἱ Φαιήκων ἀνδρῶν πόλιν ἡγήσαιτο.
urn:cts:greekLit:tlg0012.tlg002.omar:6.115	σφαῖραν ἔπειτ' ἔρριψε μετ' ἀμφίπολον βασίλεια:
urn:cts:greekLit:tlg0012.tlg002.omar:6.116	ἀμφιπόλου μὲν ἅμαρτε, βαθείῃ δ' ἔμβαλε δίνῃ:
urn:cts:greekLit:tlg0012.tlg002.omar:6.117	αἱ δ' ἐπὶ μακρὸν ἄυσαν: ὁ δ' ἔγρετο δῖος ̓Οδυσσεύς,
urn:cts:greekLit:tlg0012.tlg002.omar:6.118	ἑζόμενος δ' ὥρμαινε κατὰ φρένα καὶ κατὰ θυμόν:
urn:cts:greekLit:tlg0012.tlg002.omar:6.119	“ὤ μοι ἐγώ, τέων αὖτε βροτῶν ἐς γαῖαν ἱκάνω;
urn:cts:greekLit:tlg0012.tlg002.omar:6.120	ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.omar:6.121	ἦε φιλόξεινοι καί σφιν νόος ἐστὶ θεουδής;
urn:cts:greekLit:tlg0012.tlg002.omar:6.122	ὥς τέ με κουράων ἀμφήλυθε θῆλυς ἀυτή:
urn:cts:greekLit:tlg0012.tlg002.omar:6.123	νυμφάων, αἳ ἔχους' ὀρέων αἰπεινὰ κάρηνα
urn:cts:greekLit:tlg0012.tlg002.omar:6.124	καὶ πηγὰς ποταμῶν καὶ πίσεα ποιήεντα.
urn:cts:greekLit:tlg0012.tlg002.omar:6.125	ἦ νύ που ἀνθρώπων εἰμὶ σχεδὸν αὐδηέντων;
urn:cts:greekLit:tlg0012.tlg002.omar:6.126	ἀλλ' ἄγ' ἐγὼν αὐτὸς πειρήσομαι ἠδὲ ἴδωμαι.”
urn:cts:greekLit:tlg0012.tlg002.omar:6.127	ὣς εἰπὼν θάμνων ὑπεδύσετο δῖος ̓Οδυσσεύς,
urn:cts:greekLit:tlg0012.tlg002.omar:6.128	ἐκ πυκινῆς δ' ὕλης πτόρθον κλάσε χειρὶ παχείῃ
urn:cts:greekLit:tlg0012.tlg002.omar:6.129	φύλλων, ὡς ῥύσαιτο περὶ χροὶ̈ μήδεα φωτός.
urn:cts:greekLit:tlg0012.tlg002.omar:6.130	βῆ δ' ἴμεν ὥς τε λέων ὀρεσίτροφος ἀλκὶ πεποιθώς,
urn:cts:greekLit:tlg0012.tlg002.omar:6.131	ὅς τ' εἶς' ὑόμενος καὶ ἀήμενος, ἐν δέ οἱ ὄσσε
urn:cts:greekLit:tlg0012.tlg002.omar:6.132	δαίεται: αὐτὰρ ὁ βουσὶ μετέρχεται ἢ ὀίεσσιν
urn:cts:greekLit:tlg0012.tlg002.omar:6.133	ἠὲ μετ' ἀγροτέρας ἐλάφους: κέλεται δέ ἑ γαστὴρ
urn:cts:greekLit:tlg0012.tlg002.omar:6.134	μήλων πειρήσοντα καὶ ἐς πυκινὸν δόμον ἐλθεῖν:
urn:cts:greekLit:tlg0012.tlg002.omar:6.135	ὣς ̓Οδυσεὺς κούρῃσιν ἐυπλοκάμοισιν ἔμελλε
urn:cts:greekLit:tlg0012.tlg002.omar:6.136	μίξεσθαι, γυμνός περ ἐών: χρειὼ γὰρ ἵκανε.
urn:cts:greekLit:tlg0012.tlg002.omar:6.137	σμερδαλέος δ' αὐτῇσι φάνη κεκακωμένος ἅλμῃ,
urn:cts:greekLit:tlg0012.tlg002.omar:6.138	τρέσσαν δ' ἄλλυδις ἄλλη ἐπ' ἠιόνας προὐχούσας:
urn:cts:greekLit:tlg0012.tlg002.omar:6.139	οἴη δ' ̓Αλκινόου θυγάτηρ μένε: τῇ γὰρ ̓Αθήνη
urn:cts:greekLit:tlg0012.tlg002.omar:6.140	θάρσος ἐνὶ φρεσὶ θῆκε καὶ ἐκ δέος εἵλετο γυίων.
urn:cts:greekLit:tlg0012.tlg002.omar:6.141	στῆ δ' ἄντα σχομένη: ὁ δὲ μερμήριξεν ̓Οδυσσεύς,
urn:cts:greekLit:tlg0012.tlg002.omar:6.142	ἢ γούνων λίσσοιτο λαβὼν ἐυώπιδα κούρην,
urn:cts:greekLit:tlg0012.tlg002.omar:6.143	ἦ αὔτως ἐπέεσσιν ἀποσταδὰ μειλιχίοισι
urn:cts:greekLit:tlg0012.tlg002.omar:6.144	λίσσοιτ', εἰ δείξειε πόλιν καὶ εἵματα δοίη.
urn:cts:greekLit:tlg0012.tlg002.omar:6.145	ὣς ἄρα οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.omar:6.146	λίσσεσθαι ἐπέεσσιν ἀποσταδὰ μειλιχίοισι,
urn:cts:greekLit:tlg0012.tlg002.omar:6.147	μή οἱ γοῦνα λαβόντι χολώσαιτο φρένα κούρη.
urn:cts:greekLit:tlg0012.tlg002.omar:6.148	αὐτίκα μειλίχιον καὶ κερδαλέον φάτο μῦθον.
urn:cts:greekLit:tlg0012.tlg002.omar:6.149	“γουνοῦμαί σε, ἄνασσα: θεός νύ τις, ἦ βροτός ἐσσι;
urn:cts:greekLit:tlg0012.tlg002.omar:6.150	εἰ μέν τις θεός ἐσσι,  τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:6.151	̓Αρτέμιδί σε ἐγώ γε, Διὸς κούρῃ μεγάλοιο,
urn:cts:greekLit:tlg0012.tlg002.omar:6.152	εἶδός τε μέγεθός τε φυήν τ' ἄγχιστα ἐίσκω:
urn:cts:greekLit:tlg0012.tlg002.omar:6.153	εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,
urn:cts:greekLit:tlg0012.tlg002.omar:6.154	τρὶς μάκαρες μὲν σοί γε πατὴρ καὶ πότνια μήτηρ,
urn:cts:greekLit:tlg0012.tlg002.omar:6.155	τρὶς μάκαρες δὲ κασίγνητοι: μάλα πού σφισι θυμὸς
urn:cts:greekLit:tlg0012.tlg002.omar:6.156	αἰὲν ἐυφροσύνῃσιν ἰαίνεται εἵνεκα σεῖο,
urn:cts:greekLit:tlg0012.tlg002.omar:6.157	λευσσόντων τοιόνδε θάλος χορὸν εἰσοιχνεῦσαν.
urn:cts:greekLit:tlg0012.tlg002.omar:6.158	κεῖνος δ' αὖ περὶ κῆρι μακάρτατος ἔξοχον ἄλλων,
urn:cts:greekLit:tlg0012.tlg002.omar:6.159	ὅς κέ ς' ἐέδνοισι βρίσας οἶκόνδ' ἀγάγηται.
urn:cts:greekLit:tlg0012.tlg002.omar:6.160	οὐ γάρ πω τοιοῦτον ἴδον βροτὸν ὀφθαλμοῖσιν,
urn:cts:greekLit:tlg0012.tlg002.omar:6.161	οὔτ' ἄνδρ' οὔτε γυναῖκα: σέβας μ' ἔχει εἰσορόωντα.
urn:cts:greekLit:tlg0012.tlg002.omar:6.162	Δήλῳ δή ποτε τοῖον ̓Απόλλωνος παρὰ βωμῷ
urn:cts:greekLit:tlg0012.tlg002.omar:6.163	φοίνικος νέον ἔρνος ἀνερχόμενον ἐνόησα:
urn:cts:greekLit:tlg0012.tlg002.omar:6.164	ἦλθον γὰρ καὶ κεῖσε, πολὺς δέ μοι ἕσπετο λαός,
urn:cts:greekLit:tlg0012.tlg002.omar:6.165	τὴν ὁδὸν ᾗ δὴ μέλλεν ἐμοὶ κακὰ κήδε' ἔσεσθαι.
urn:cts:greekLit:tlg0012.tlg002.omar:6.166	ὣς δ' αὔτως καὶ κεῖνο ἰδὼν ἐτεθήπεα θυμῷ
urn:cts:greekLit:tlg0012.tlg002.omar:6.167	δήν, ἐπεὶ οὔ πω τοῖον ἀνήλυθεν ἐκ δόρυ γαίης,
urn:cts:greekLit:tlg0012.tlg002.omar:6.168	ὡς σέ, γύναι, ἄγαμαί τε τέθηπά τε, δείδια δ' αἰνῶς
urn:cts:greekLit:tlg0012.tlg002.omar:6.169	γούνων ἅψασθαι: χαλεπὸν δέ με πένθος ἱκάνει.
urn:cts:greekLit:tlg0012.tlg002.omar:6.170	χθιζὸς ἐεικοστῷ φύγον ἤματι οἴνοπα πόντον:
urn:cts:greekLit:tlg0012.tlg002.omar:6.171	τόφρα δέ μ' αἰεὶ κῦμ' ἐφόρει κραιπναί τε θύελλαι
urn:cts:greekLit:tlg0012.tlg002.omar:6.172	νήσου ἀπ' ̓Ωγυγίης. νῦν δ' ἐνθάδε κάββαλε δαίμων,
urn:cts:greekLit:tlg0012.tlg002.omar:6.173	ὄφρ' ἔτι που καὶ τῇδε πάθω κακόν: οὐ γὰρ ὀίω
urn:cts:greekLit:tlg0012.tlg002.omar:6.174	παύσεσθ', ἀλλ' ἔτι πολλὰ θεοὶ τελέουσι πάροιθεν.
urn:cts:greekLit:tlg0012.tlg002.omar:6.175	ἀλλά,  ἄνασς', ἐλέαιρε: σὲ γὰρ κακὰ πολλὰ μογήσας
urn:cts:greekLit:tlg0012.tlg002.omar:6.176	ἐς πρώτην ἱκόμην, τῶν δ' ἄλλων οὔ τινα οἶδα
urn:cts:greekLit:tlg0012.tlg002.omar:6.177	ἀνθρώπων, οἳ τήνδε πόλιν καὶ γαῖαν ἔχουσιν.
urn:cts:greekLit:tlg0012.tlg002.omar:6.178	ἄστυ δέ μοι δεῖξον, δὸς δὲ ῥάκος ἀμφιβαλέσθαι,
urn:cts:greekLit:tlg0012.tlg002.omar:6.179	εἴ τί που εἴλυμα σπείρων ἔχες ἐνθάδ' ἰοῦσα.
urn:cts:greekLit:tlg0012.tlg002.omar:6.180	σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,
urn:cts:greekLit:tlg0012.tlg002.omar:6.181	ἄνδρα τε καὶ οἶκον, καὶ ὁμοφροσύνην ὀπάσειαν
urn:cts:greekLit:tlg0012.tlg002.omar:6.182	ἐσθλήν: οὐ μὲν γὰρ τοῦ γε κρεῖσσον καὶ ἄρειον,
urn:cts:greekLit:tlg0012.tlg002.omar:6.183	ἢ ὅθ' ὁμοφρονέοντε νοήμασιν οἶκον ἔχητον
urn:cts:greekLit:tlg0012.tlg002.omar:6.184	ἀνὴρ ἠδὲ γυνή: πόλλ' ἄλγεα δυσμενέεσσι,
urn:cts:greekLit:tlg0012.tlg002.omar:6.185	χάρματα δ' εὐμενέτῃσι,  μάλιστα δέ τ' ἔκλυον αὐτοί.”
urn:cts:greekLit:tlg0012.tlg002.omar:6.186	τὸν δ' αὖ Ναυσικάα λευκώλενος ἀντίον ηὔδα:
urn:cts:greekLit:tlg0012.tlg002.omar:6.187	“ξεῖν', ἐπεὶ οὔτε κακῷ οὔτ' ἄφρονι φωτὶ ἔοικας:
urn:cts:greekLit:tlg0012.tlg002.omar:6.188	Ζεὺς δ' αὐτὸς νέμει ὄλβον ̓Ολύμπιος ἀνθρώποισιν,
urn:cts:greekLit:tlg0012.tlg002.omar:6.189	ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ:
urn:cts:greekLit:tlg0012.tlg002.omar:6.190	καί που σοὶ τάδ' ἔδωκε,  σὲ δὲ χρὴ τετλάμεν ἔμπης.
urn:cts:greekLit:tlg0012.tlg002.omar:6.191	νῦν δ', ἐπεὶ ἡμετέρην τε πόλιν καὶ γαῖαν ἱκάνεις,
urn:cts:greekLit:tlg0012.tlg002.omar:6.192	οὔτ' οὖν ἐσθῆτος δευήσεαι οὔτε τευ ἄλλου,
urn:cts:greekLit:tlg0012.tlg002.omar:6.193	ὧν ἐπέοιχ' ἱκέτην ταλαπείριον ἀντιάσαντα.
urn:cts:greekLit:tlg0012.tlg002.omar:6.194	ἄστυ δέ τοι δείξω, ἐρέω δέ τοι οὔνομα λαῶν.
urn:cts:greekLit:tlg0012.tlg002.omar:6.195	Φαίηκες μὲν τήνδε πόλιν καὶ γαῖαν ἔχουσιν,
urn:cts:greekLit:tlg0012.tlg002.omar:6.196	εἰμὶ δ' ἐγὼ θυγάτηρ μεγαλήτορος ̓Αλκινόοιο,
urn:cts:greekLit:tlg0012.tlg002.omar:6.197	τοῦ δ' ἐκ Φαιήκων ἔχεται κάρτος τε βίη τε.”
urn:cts:greekLit:tlg0012.tlg002.omar:6.198	ἦ ῥα καὶ ἀμφιπόλοισιν ἐυπλοκάμοισι κέλευσε:
urn:cts:greekLit:tlg0012.tlg002.omar:6.199	“στῆτέ μοι, ἀμφίπολοι: πόσε φεύγετε φῶτα ἰδοῦσαι;
urn:cts:greekLit:tlg0012.tlg002.omar:6.200	ἦ μή πού τινα δυσμενέων φάσθ' ἔμμεναι ἀνδρῶν;
urn:cts:greekLit:tlg0012.tlg002.omar:6.201	οὐκ ἔσθ' οὗτος ἀνὴρ διερὸς βροτὸς οὐδὲ γένηται,
urn:cts:greekLit:tlg0012.tlg002.omar:6.202	ὅς κεν Φαιήκων ἀνδρῶν ἐς γαῖαν ἵκηται
urn:cts:greekLit:tlg0012.tlg002.omar:6.203	δηιοτῆτα φέρων: μάλα γὰρ φίλοι ἀθανάτοισιν.
urn:cts:greekLit:tlg0012.tlg002.omar:6.204	οἰκέομεν δ' ἀπάνευθε πολυκλύστῳ ἐνὶ πόντῳ,
urn:cts:greekLit:tlg0012.tlg002.omar:6.205	ἔσχατοι,  οὐδέ τις ἄμμι βροτῶν ἐπιμίσγεται ἄλλος.
urn:cts:greekLit:tlg0012.tlg002.omar:6.206	ἀλλ' ὅδε τις δύστηνος ἀλώμενος ἐνθάδ' ἱκάνει,
urn:cts:greekLit:tlg0012.tlg002.omar:6.207	τὸν νῦν χρὴ κομέειν: πρὸς γὰρ Διός εἰσιν ἅπαντες
urn:cts:greekLit:tlg0012.tlg002.omar:6.208	ξεῖνοί τε πτωχοί τε, δόσις δ' ὀλίγη τε φίλη τε.
urn:cts:greekLit:tlg0012.tlg002.omar:6.209	ἀλλὰ δότ', ἀμφίπολοι, ξείνῳ βρῶσίν τε πόσιν τε,
urn:cts:greekLit:tlg0012.tlg002.omar:6.210	λούσατέ τ' ἐν ποταμῷ,  ὅθ' ἐπὶ σκέπας ἔστ' ἀνέμοιο.”
urn:cts:greekLit:tlg0012.tlg002.omar:6.211	ὣς ἔφαθ', αἱ δ' ἔσταν τε καὶ ἀλλήλῃσι κέλευσαν,
urn:cts:greekLit:tlg0012.tlg002.omar:6.212	κὰδ δ' ἄρ' ̓Οδυσσῆ' εἷσαν ἐπὶ σκέπας, ὡς ἐκέλευσεν
urn:cts:greekLit:tlg0012.tlg002.omar:6.213	Ναυσικάα θυγάτηρ μεγαλήτορος ̓Αλκινόοιο:
urn:cts:greekLit:tlg0012.tlg002.omar:6.214	πὰρ δ' ἄρα οἱ φᾶρός τε χιτῶνά τε εἵματ' ἔθηκαν,
urn:cts:greekLit:tlg0012.tlg002.omar:6.215	δῶκαν δὲ χρυσέῃ ἐν ληκύθῳ ὑγρὸν ἔλαιον,
urn:cts:greekLit:tlg0012.tlg002.omar:6.216	ἤνωγον δ' ἄρα μιν λοῦσθαι ποταμοῖο ῥοῇσιν.
urn:cts:greekLit:tlg0012.tlg002.omar:6.217	δή ῥα τότ' ἀμφιπόλοισι μετηύδα δῖος ̓Οδυσσεύς:
urn:cts:greekLit:tlg0012.tlg002.omar:6.218	“ἀμφίπολοι, στῆθ' οὕτω ἀπόπροθεν, ὄφρ' ἐγὼ αὐτὸς
urn:cts:greekLit:tlg0012.tlg002.omar:6.219	ἅλμην ὤμοιιν ἀπολούσομαι, ἀμφὶ δ' ἐλαίῳ
urn:cts:greekLit:tlg0012.tlg002.omar:6.220	χρίσομαι: ἦ γὰρ δηρὸν ἀπὸ χροός ἐστιν ἀλοιφή.
urn:cts:greekLit:tlg0012.tlg002.omar:6.221	ἄντην δ' οὐκ ἂν ἐγώ γε λοέσσομαι: αἰδέομαι γὰρ
urn:cts:greekLit:tlg0012.tlg002.omar:6.222	γυμνοῦσθαι κούρῃσιν ἐυπλοκάμοισι μετελθών.”
urn:cts:greekLit:tlg0012.tlg002.omar:6.223	ὣς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ.
urn:cts:greekLit:tlg0012.tlg002.omar:6.224	αὐτὰρ ὁ ἐκ ποταμοῦ χρόα νίζετο δῖος ̓Οδυσσεὺς
urn:cts:greekLit:tlg0012.tlg002.omar:6.225	ἅλμην,  ἥ οἱ νῶτα καὶ εὐρέας ἄμπεχεν ὤμους,
urn:cts:greekLit:tlg0012.tlg002.omar:6.226	ἐκ κεφαλῆς δ' ἔσμηχεν ἁλὸς χνόον ἀτρυγέτοιο.
urn:cts:greekLit:tlg0012.tlg002.omar:6.227	αὐτὰρ ἐπεὶ δὴ πάντα λοέσσατο καὶ λίπ' ἄλειψεν,
urn:cts:greekLit:tlg0012.tlg002.omar:6.228	ἀμφὶ δὲ εἵματα ἕσσαθ' ἅ οἱ πόρε παρθένος ἀδμής,
urn:cts:greekLit:tlg0012.tlg002.omar:6.229	τὸν μὲν ̓Αθηναίη θῆκεν Διὸς ἐκγεγαυῖα
urn:cts:greekLit:tlg0012.tlg002.omar:6.230	μείζονά τ' εἰσιδέειν καὶ πάσσονα,  κὰδ δὲ κάρητος
urn:cts:greekLit:tlg0012.tlg002.omar:6.231	οὔλας ἧκε κόμας, ὑακινθίνῳ ἄνθει ὁμοίας.
urn:cts:greekLit:tlg0012.tlg002.omar:6.232	ὡς δ' ὅτε τις χρυσὸν περιχεύεται ἀργύρῳ ἀνὴρ
urn:cts:greekLit:tlg0012.tlg002.omar:6.233	ἴδρις, ὃν ̔́Ηφαιστος δέδαεν καὶ Παλλὰς ̓Αθήνη
urn:cts:greekLit:tlg0012.tlg002.omar:6.234	τέχνην παντοίην, χαρίεντα δὲ ἔργα τελείει,
urn:cts:greekLit:tlg0012.tlg002.omar:6.235	ὣς ἄρα τῷ κατέχευε χάριν κεφαλῇ τε καὶ ὤμοις.
urn:cts:greekLit:tlg0012.tlg002.omar:6.236	ἕζετ' ἔπειτ' ἀπάνευθε κιὼν ἐπὶ θῖνα θαλάσσης,
urn:cts:greekLit:tlg0012.tlg002.omar:6.237	κάλλεϊ καὶ χάρισι στίλβων: θηεῖτο δὲ κούρη.
urn:cts:greekLit:tlg0012.tlg002.omar:6.238	δή ῥα τότ' ἀμφιπόλοισιν ἐυπλοκάμοισι μετηύδα:
urn:cts:greekLit:tlg0012.tlg002.omar:6.239	“κλῦτέ μευ, ἀμφίπολοι λευκώλενοι, ὄφρα τι εἴπω.
urn:cts:greekLit:tlg0012.tlg002.omar:6.240	οὐ πάντων ἀέκητι θεῶν,  οἳ ̓́Ολυμπον ἔχουσιν,
urn:cts:greekLit:tlg0012.tlg002.omar:6.241	Φαιήκεσς' ὅδ' ἀνὴρ ἐπιμίσγεται ἀντιθέοισι:
urn:cts:greekLit:tlg0012.tlg002.omar:6.242	πρόσθεν μὲν γὰρ δή μοι ἀεικέλιος δέατ' εἶναι,
urn:cts:greekLit:tlg0012.tlg002.omar:6.243	νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.
urn:cts:greekLit:tlg0012.tlg002.omar:6.244	αἲ γὰρ ἐμοὶ τοιόσδε πόσις κεκλημένος εἴη
urn:cts:greekLit:tlg0012.tlg002.omar:6.245	ἐνθάδε ναιετάων,  καὶ οἱ ἅδοι αὐτόθι μίμνειν.
urn:cts:greekLit:tlg0012.tlg002.omar:6.246	ἀλλὰ δότ', ἀμφίπολοι, ξείνῳ βρῶσίν τε πόσιν τε.”
urn:cts:greekLit:tlg0012.tlg002.omar:6.247	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο,
urn:cts:greekLit:tlg0012.tlg002.omar:6.248	πὰρ δ' ἄρ' ̓Οδυσσῆι ἔθεσαν βρῶσίν τε πόσιν τε.
urn:cts:greekLit:tlg0012.tlg002.omar:6.249	ἦ τοι ὁ πῖνε καὶ ἦσθε πολύτλας δῖος ̓Οδυσσεὺς
urn:cts:greekLit:tlg0012.tlg002.omar:6.250	ἁρπαλέως: δηρὸν γὰρ ἐδητύος ἦεν ἄπαστος.
urn:cts:greekLit:tlg0012.tlg002.omar:6.251	αὐτὰρ Ναυσικάα λευκώλενος ἄλλ' ἐνόησεν:
urn:cts:greekLit:tlg0012.tlg002.omar:6.252	εἵματ' ἄρα πτύξασα τίθει καλῆς ἐπ' ἀπήνης,
urn:cts:greekLit:tlg0012.tlg002.omar:6.253	ζεῦξεν δ' ἡμιόνους κρατερώνυχας, ἂν δ' ἔβη αὐτή,
urn:cts:greekLit:tlg0012.tlg002.omar:6.254	ὤτρυνεν δ' ̓Οδυσῆα, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:6.255	“ὄρσεο δὴ νῦν, ξεῖνε, πόλινδ' ἴμεν ὄφρα σε πέμψω
urn:cts:greekLit:tlg0012.tlg002.omar:6.256	πατρὸς ἐμοῦ πρὸς δῶμα δαί̈φρονος,  ἔνθα σέ φημι
urn:cts:greekLit:tlg0012.tlg002.omar:6.257	πάντων Φαιήκων εἰδησέμεν ὅσσοι ἄριστοι.
urn:cts:greekLit:tlg0012.tlg002.omar:6.258	ἀλλὰ μάλ' ὧδ' ἔρδειν, δοκέεις δέ μοι οὐκ ἀπινύσσειν:
urn:cts:greekLit:tlg0012.tlg002.omar:6.259	ὄφρ' ἂν μέν κ' ἀγροὺς ἴομεν καὶ ἔργ' ἀνθρώπων,
urn:cts:greekLit:tlg0012.tlg002.omar:6.260	τόφρα σὺν ἀμφιπόλοισι μεθ' ἡμιόνους καὶ ἄμαξαν
urn:cts:greekLit:tlg0012.tlg002.omar:6.261	καρπαλίμως ἔρχεσθαι: ἐγὼ δ' ὁδὸν ἡγεμονεύσω.
urn:cts:greekLit:tlg0012.tlg002.omar:6.262	αὐτὰρ ἐπὴν πόλιος ἐπιβήομεν, ἣν πέρι πύργος
urn:cts:greekLit:tlg0012.tlg002.omar:6.263	ὑψηλός, καλὸς δὲ λιμὴν ἑκάτερθε πόληος,
urn:cts:greekLit:tlg0012.tlg002.omar:6.264	λεπτὴ δ' εἰσίθμη: νῆες δ' ὁδὸν ἀμφιέλισσαι
urn:cts:greekLit:tlg0012.tlg002.omar:6.265	εἰρύαται: πᾶσιν γὰρ ἐπίστιόν ἐστιν ἑκάστῳ.
urn:cts:greekLit:tlg0012.tlg002.omar:6.266	ἔνθα δέ τέ σφ' ἀγορὴ καλὸν Ποσιδήιον ἀμφίς,
urn:cts:greekLit:tlg0012.tlg002.omar:6.267	ῥυτοῖσιν λάεσσι κατωρυχέεσς' ἀραρυῖα.
urn:cts:greekLit:tlg0012.tlg002.omar:6.268	ἔνθα δὲ νηῶν ὅπλα μελαινάων ἀλέγουσι,
urn:cts:greekLit:tlg0012.tlg002.omar:6.269	πείσματα καὶ σπεῖρα, καὶ ἀποξύνουσιν ἐρετμά.
urn:cts:greekLit:tlg0012.tlg002.omar:6.270	οὐ γὰρ Φαιήκεσσι μέλει βιὸς οὐδὲ φαρέτρη,
urn:cts:greekLit:tlg0012.tlg002.omar:6.271	ἀλλ' ἱστοὶ καὶ ἐρετμὰ νεῶν καὶ νῆες ἐῖσαι,
urn:cts:greekLit:tlg0012.tlg002.omar:6.272	ᾗσιν ἀγαλλόμενοι πολιὴν περόωσι θάλασσαν.
urn:cts:greekLit:tlg0012.tlg002.omar:6.273	τῶν ἀλεείνω φῆμιν ἀδευκέα, μή τις ὀπίσσω
urn:cts:greekLit:tlg0012.tlg002.omar:6.274	μωμεύῃ: μάλα δ' εἰσὶν ὑπερφίαλοι κατὰ δῆμον:
urn:cts:greekLit:tlg0012.tlg002.omar:6.275	καί νύ τις ὧδ' εἴπῃσι κακώτερος ἀντιβολήσας:
urn:cts:greekLit:tlg0012.tlg002.omar:6.276	‘τίς δ' ὅδε Ναυσικάᾳ ἕπεται καλός τε μέγας τε
urn:cts:greekLit:tlg0012.tlg002.omar:6.277	ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.
urn:cts:greekLit:tlg0012.tlg002.omar:6.278	ἦ τινά που πλαγχθέντα κομίσσατο ἧς ἀπὸ νηὸς
urn:cts:greekLit:tlg0012.tlg002.omar:6.279	ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν:
urn:cts:greekLit:tlg0012.tlg002.omar:6.280	ἤ τίς οἱ εὐξαμένῃ πολυάρητος θεὸς ἦλθεν
urn:cts:greekLit:tlg0012.tlg002.omar:6.281	οὐρανόθεν καταβάς, ἕξει δέ μιν ἤματα πάντα.
urn:cts:greekLit:tlg0012.tlg002.omar:6.282	βέλτερον, εἰ καὐτή περ ἐποιχομένη πόσιν εὗρεν
urn:cts:greekLit:tlg0012.tlg002.omar:6.283	ἄλλοθεν: ἦ γὰρ τούσδε γ' ἀτιμάζει κατὰ δῆμον
urn:cts:greekLit:tlg0012.tlg002.omar:6.284	Φαίηκας, τοί μιν μνῶνται πολέες τε καὶ ἐσθλοί.’
urn:cts:greekLit:tlg0012.tlg002.omar:6.285	ὣς ἐρέουσιν,  ἐμοὶ δέ κ' ὀνείδεα ταῦτα γένοιτο.
urn:cts:greekLit:tlg0012.tlg002.omar:6.286	καὶ δ' ἄλλῃ νεμεσῶ, ἥ τις τοιαῦτά γε ῥέζοι,
urn:cts:greekLit:tlg0012.tlg002.omar:6.287	ἥ τ' ἀέκητι φίλων πατρὸς καὶ μητρὸς ἐόντων,
urn:cts:greekLit:tlg0012.tlg002.omar:6.288	ἀνδράσι μίσγηται, πρίν γ' ἀμφάδιον γάμον ἐλθεῖν.
urn:cts:greekLit:tlg0012.tlg002.omar:6.289	ξεῖνε, σὺ δ' ὦκ' ἐμέθεν ξυνίει ἔπος, ὄφρα τάχιστα
urn:cts:greekLit:tlg0012.tlg002.omar:6.290	πομπῆς καὶ νόστοιο τύχῃς παρὰ πατρὸς ἐμοῖο.
urn:cts:greekLit:tlg0012.tlg002.omar:6.291	δήεις ἀγλαὸν ἄλσος ̓Αθήνης ἄγχι κελεύθου
urn:cts:greekLit:tlg0012.tlg002.omar:6.292	αἰγείρων: ἐν δὲ κρήνη νάει, ἀμφὶ δὲ λειμών:
urn:cts:greekLit:tlg0012.tlg002.omar:6.293	ἔνθα δὲ πατρὸς ἐμοῦ τέμενος τεθαλυῖά τ' ἀλωή,
urn:cts:greekLit:tlg0012.tlg002.omar:6.294	τόσσον ἀπὸ πτόλιος, ὅσσον τε γέγωνε βοήσας.
urn:cts:greekLit:tlg0012.tlg002.omar:6.295	ἔνθα καθεζόμενος μεῖναι χρόνον,  εἰς ὅ κεν ἡμεῖς
urn:cts:greekLit:tlg0012.tlg002.omar:6.296	ἄστυδε ἔλθωμεν καὶ ἱκώμεθα δώματα πατρός.
urn:cts:greekLit:tlg0012.tlg002.omar:6.297	αὐτὰρ ἐπὴν ἡμέας ἔλπῃ ποτὶ δώματ' ἀφῖχθαι,
urn:cts:greekLit:tlg0012.tlg002.omar:6.298	καὶ τότε Φαιήκων ἴμεν ἐς πόλιν ἠδ' ἐρέεσθαι
urn:cts:greekLit:tlg0012.tlg002.omar:6.299	δώματα πατρὸς ἐμοῦ μεγαλήτορος ̓Αλκινόοιο.
urn:cts:greekLit:tlg0012.tlg002.omar:6.300	ῥεῖα δ' ἀρίγνωτ' ἐστί,  καὶ ἂν πάϊς ἡγήσαιτο
urn:cts:greekLit:tlg0012.tlg002.omar:6.301	νήπιος: οὐ μὲν γάρ τι ἐοικότα τοῖσι τέτυκται
urn:cts:greekLit:tlg0012.tlg002.omar:6.302	δώματα Φαιήκων, οἷος δόμος ̓Αλκινόοιο
urn:cts:greekLit:tlg0012.tlg002.omar:6.303	ἥρωος. ἀλλ' ὁπότ' ἄν σε δόμοι κεκύθωσι καὶ αὐλή,
urn:cts:greekLit:tlg0012.tlg002.omar:6.304	ὦκα μάλα μεγάροιο διελθέμεν, ὄφρ' ἂν ἵκηαι
urn:cts:greekLit:tlg0012.tlg002.omar:6.305	μητέρ' ἐμήν: ἡ δ' ἧσται ἐπ' ἐσχάρῃ ἐν πυρὸς αὐγῇ,
urn:cts:greekLit:tlg0012.tlg002.omar:6.306	ἠλάκατα στρωφῶς' ἁλιπόρφυρα, θαῦμα ἰδέσθαι,
urn:cts:greekLit:tlg0012.tlg002.omar:6.307	κίονι κεκλιμένη: δμωαὶ δέ οἱ εἵατ' ὄπισθεν.
urn:cts:greekLit:tlg0012.tlg002.omar:6.308	ἔνθα δὲ πατρὸς ἐμοῖο θρόνος ποτικέκλιται αὐτῇ,
urn:cts:greekLit:tlg0012.tlg002.omar:6.309	τῷ ὅ γε οἰνοποτάζει ἐφήμενος ἀθάνατος ὥς.
urn:cts:greekLit:tlg0012.tlg002.omar:6.310	τὸν παραμειψάμενος μητρὸς περὶ γούνασι χεῖρας
urn:cts:greekLit:tlg0012.tlg002.omar:6.311	βάλλειν ἡμετέρης, ἵνα νόστιμον ἦμαρ ἴδηαι
urn:cts:greekLit:tlg0012.tlg002.omar:6.312	χαίρων καρπαλίμως, εἰ καὶ μάλα τηλόθεν ἐσσί.
urn:cts:greekLit:tlg0012.tlg002.omar:6.313	εἴ κέν τοι κείνη γε φίλα φρονέῃς' ἐνὶ θυμῷ,
urn:cts:greekLit:tlg0012.tlg002.omar:6.314	ἐλπωρή τοι ἔπειτα φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:6.315	οἶκον ἐυκτίμενον καὶ σὴν ἐς πατρίδα γαῖαν.”
urn:cts:greekLit:tlg0012.tlg002.omar:6.316	ὣς ἄρα φωνήσας' ἵμασεν μάστιγι φαεινῇ
urn:cts:greekLit:tlg0012.tlg002.omar:6.317	ἡμιόνους: αἱ δ' ὦκα λίπον ποταμοῖο ῥέεθρα.
urn:cts:greekLit:tlg0012.tlg002.omar:6.318	αἱ δ' ἐὺ μὲν τρώχων, ἐὺ δὲ πλίσσοντο πόδεσσιν:
urn:cts:greekLit:tlg0012.tlg002.omar:6.319	ἡ δὲ μάλ' ἡνιόχευεν, ὅπως ἅμ' ἑποίατο πεζοὶ
urn:cts:greekLit:tlg0012.tlg002.omar:6.320	ἀμφίπολοί τ' ̓Οδυσεύς τε, νόῳ δ' ἐπέβαλλεν ἱμάσθλην.
urn:cts:greekLit:tlg0012.tlg002.omar:6.321	δύσετό τ' ἠέλιος καὶ τοὶ κλυτὸν ἄλσος ἵκοντο
urn:cts:greekLit:tlg0012.tlg002.omar:6.322	ἱρὸν ̓Αθηναίης, ἵν' ἄρ' ἕζετο δῖος ̓Οδυσσεύς.
urn:cts:greekLit:tlg0012.tlg002.omar:6.323	αὐτίκ' ἔπειτ' ἠρᾶτο Διὸς κούρῃ μεγάλοιο:
urn:cts:greekLit:tlg0012.tlg002.omar:6.324	“κλῦθί μευ, αἰγιόχοιο Διὸς τέκος, ̓Ατρυτώνη:
urn:cts:greekLit:tlg0012.tlg002.omar:6.325	νῦν δή πέρ μευ ἄκουσον,  ἐπεὶ πάρος οὔ ποτ' ἄκουσας
urn:cts:greekLit:tlg0012.tlg002.omar:6.326	ῥαιομένου, ὅτε μ' ἔρραιε κλυτὸς ἐννοσίγαιος.
urn:cts:greekLit:tlg0012.tlg002.omar:6.327	δός μ' ἐς Φαίηκας φίλον ἐλθεῖν ἠδ' ἐλεεινόν.”
urn:cts:greekLit:tlg0012.tlg002.omar:6.328	ὣς ἔφατ' εὐχόμενος, τοῦ δ' ἔκλυε Παλλὰς ̓Αθήνη.
urn:cts:greekLit:tlg0012.tlg002.omar:6.329	αὐτῷ δ' οὔ πω φαίνετ' ἐναντίη: αἴδετο γάρ ῥα
urn:cts:greekLit:tlg0012.tlg002.omar:6.330	πατροκασίγνητον: ὁ δ' ἐπιζαφελῶς μενέαινεν
urn:cts:greekLit:tlg0012.tlg002.omar:6.331	ἀντιθέῳ ̓Οδυσῆι πάρος ἣν γαῖαν ἱκέσθαι.
urn:cts:greekLit:tlg0012.tlg002.omar:7.1	ὧς ὁ μὲν ἔνθ' ἠρᾶτο πολύτλας δῖος ̓Οδυσσεύς,
urn:cts:greekLit:tlg0012.tlg002.omar:7.2	κούρην δὲ προτὶ ἄστυ φέρεν μένος ἡμιόνοιιν.
urn:cts:greekLit:tlg0012.tlg002.omar:7.3	ἡ δ' ὅτε δὴ οὗ πατρὸς ἀγακλυτὰ δώμαθ' ἵκανε,
urn:cts:greekLit:tlg0012.tlg002.omar:7.4	στῆσεν ἄρ' ἐν προθύροισι, κασίγνητοι δέ μιν ἀμφὶς
urn:cts:greekLit:tlg0012.tlg002.omar:7.5	ἵσταντ' ἀθανάτοις ἐναλίγκιοι,  οἵ ῥ' ὑπ' ἀπήνης
urn:cts:greekLit:tlg0012.tlg002.omar:7.6	ἡμιόνους ἔλυον ἐσθῆτά τε ἔσφερον εἴσω.
urn:cts:greekLit:tlg0012.tlg002.omar:7.7	αὐτὴ δ' ἐς θάλαμον ἑὸν ἤιε: δαῖε δέ οἱ πῦρ
urn:cts:greekLit:tlg0012.tlg002.omar:7.8	γρῆυς ̓Απειραίη, θαλαμηπόλος Εὐρυμέδουσα,
urn:cts:greekLit:tlg0012.tlg002.omar:7.9	τήν ποτ' ̓Απείρηθεν νέες ἤγαγον ἀμφιέλισσαι:
urn:cts:greekLit:tlg0012.tlg002.omar:7.10	̓Αλκινόῳ δ' αὐτὴν γέρας ἔξελον,  οὕνεκα πᾶσιν
urn:cts:greekLit:tlg0012.tlg002.omar:7.11	Φαιήκεσσιν ἄνασσε, θεοῦ δ' ὣς δῆμος ἄκουεν:
urn:cts:greekLit:tlg0012.tlg002.omar:7.12	ἣ τρέφε Ναυσικάαν λευκώλενον ἐν μεγάροισιν.
urn:cts:greekLit:tlg0012.tlg002.omar:7.13	ἥ οἱ πῦρ ἀνέκαιε καὶ εἴσω δόρπον ἐκόσμει.
urn:cts:greekLit:tlg0012.tlg002.omar:7.14	καὶ τότ' ̓Οδυσσεὺς ὦρτο πόλινδ' ἴμεν: ἀμφὶ δ' ̓Αθήνη
urn:cts:greekLit:tlg0012.tlg002.omar:7.15	πολλὴν ἠέρα χεῦε φίλα φρονέους' ̓Οδυσῆι,
urn:cts:greekLit:tlg0012.tlg002.omar:7.16	μή τις Φαιήκων μεγαθύμων ἀντιβολήσας
urn:cts:greekLit:tlg0012.tlg002.omar:7.17	κερτομέοι τ' ἐπέεσσι καὶ ἐξερέοιθ' ὅτις εἴη.
urn:cts:greekLit:tlg0012.tlg002.omar:7.18	ἀλλ' ὅτε δὴ ἄρ' ἔμελλε πόλιν δύσεσθαι ἐραννήν,
urn:cts:greekLit:tlg0012.tlg002.omar:7.19	ἔνθα οἱ ἀντεβόλησε θεά, γλαυκῶπις ̓Αθήνη,
urn:cts:greekLit:tlg0012.tlg002.omar:7.20	παρθενικῇ ἐικυῖα νεήνιδι,  κάλπιν ἐχούσῃ.
urn:cts:greekLit:tlg0012.tlg002.omar:7.21	στῆ δὲ πρόσθ' αὐτοῦ, ὁ δ' ἀνείρετο δῖος ̓Οδυσσεύς:
urn:cts:greekLit:tlg0012.tlg002.omar:7.22	“ὦ τέκος, οὐκ ἄν μοι δόμον ἀνέρος ἡγήσαιο
urn:cts:greekLit:tlg0012.tlg002.omar:7.23	̓Αλκινόου, ὃς τοῖσδε μετ' ἀνθρώποισι ἀνάσσει;
urn:cts:greekLit:tlg0012.tlg002.omar:7.24	καὶ γὰρ ἐγὼ ξεῖνος ταλαπείριος ἐνθάδ' ἱκάνω
urn:cts:greekLit:tlg0012.tlg002.omar:7.25	τηλόθεν ἐξ ἀπίης γαίης: τῷ οὔ τινα οἶδα
urn:cts:greekLit:tlg0012.tlg002.omar:7.26	ἀνθρώπων, οἳ τήνδε πόλιν καὶ γαῖαν ἔχουσιν.”
urn:cts:greekLit:tlg0012.tlg002.omar:7.27	τὸν δ' αὖτε προσέειπε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:7.28	“τοιγὰρ ἐγώ τοι, ξεῖνε πάτερ, δόμον, ὅν με κελεύεις,
urn:cts:greekLit:tlg0012.tlg002.omar:7.29	δείξω, ἐπεί μοι πατρὸς ἀμύμονος ἐγγύθι ναίει.
urn:cts:greekLit:tlg0012.tlg002.omar:7.30	ἀλλ' ἴθι σιγῇ τοῖον,  ἐγὼ δ' ὁδὸν ἡγεμονεύσω,
urn:cts:greekLit:tlg0012.tlg002.omar:7.31	μηδέ τιν' ἀνθρώπων προτιόσσεο μηδ' ἐρέεινε.
urn:cts:greekLit:tlg0012.tlg002.omar:7.32	οὐ γὰρ ξείνους οἵδε μάλ' ἀνθρώπους ἀνέχονται,
urn:cts:greekLit:tlg0012.tlg002.omar:7.33	οὐδ' ἀγαπαζόμενοι φιλέους' ὅς κ' ἄλλοθεν ἔλθῃ.
urn:cts:greekLit:tlg0012.tlg002.omar:7.34	νηυσὶ θοῇσιν τοί γε πεποιθότες ὠκείῃσι
urn:cts:greekLit:tlg0012.tlg002.omar:7.35	λαῖτμα μέγ' ἐκπερόωσιν,  ἐπεί σφισι δῶκ' ἐνοσίχθων:
urn:cts:greekLit:tlg0012.tlg002.omar:7.36	τῶν νέες ὠκεῖαι ὡς εἰ πτερὸν ἠὲ νόημα.”
urn:cts:greekLit:tlg0012.tlg002.omar:7.37	ὣς ἄρα φωνήσας' ἡγήσατο Παλλὰς ̓Αθήνη
urn:cts:greekLit:tlg0012.tlg002.omar:7.38	καρπαλίμως: ὁ δ' ἔπειτα μετ' ἴχνια βαῖνε θεοῖο.
urn:cts:greekLit:tlg0012.tlg002.omar:7.39	τὸν δ' ἄρα Φαίηκες ναυσικλυτοὶ οὐκ ἐνόησαν
urn:cts:greekLit:tlg0012.tlg002.omar:7.40	ἐρχόμενον κατὰ ἄστυ διὰ σφέας: οὐ γὰρ ̓Αθήνη
urn:cts:greekLit:tlg0012.tlg002.omar:7.41	εἴα ἐυπλόκαμος, δεινὴ θεός, ἥ ῥά οἱ ἀχλὺν
urn:cts:greekLit:tlg0012.tlg002.omar:7.42	θεσπεσίην κατέχευε φίλα φρονέους' ἐνὶ θυμῷ.
urn:cts:greekLit:tlg0012.tlg002.omar:7.43	θαύμαζεν δ' ̓Οδυσεὺς λιμένας καὶ νῆας ἐίσας
urn:cts:greekLit:tlg0012.tlg002.omar:7.44	αὐτῶν θ' ἡρώων ἀγορὰς καὶ τείχεα μακρὰ
urn:cts:greekLit:tlg0012.tlg002.omar:7.45	ὑψηλά,  σκολόπεσσιν ἀρηρότα, θαῦμα ἰδέσθαι.
urn:cts:greekLit:tlg0012.tlg002.omar:7.46	ἀλλ' ὅτε δὴ βασιλῆος ἀγακλυτὰ δώμαθ' ἵκοντο,
urn:cts:greekLit:tlg0012.tlg002.omar:7.47	τοῖσι δὲ μύθων ἦρχε θεά, γλαυκῶπις ̓Αθήνη:
urn:cts:greekLit:tlg0012.tlg002.omar:7.48	“οὗτος δή τοι, ξεῖνε πάτερ, δόμος, ὅν με κελεύεις
urn:cts:greekLit:tlg0012.tlg002.omar:7.49	πεφραδέμεν: δήεις δὲ διοτρεφέας βασιλῆας
urn:cts:greekLit:tlg0012.tlg002.omar:7.50	δαίτην δαινυμένους: σὺ δ' ἔσω κίε,  μηδέ τι θυμῷ
urn:cts:greekLit:tlg0012.tlg002.omar:7.51	τάρβει: θαρσαλέος γὰρ ἀνὴρ ἐν πᾶσιν ἀμείνων
urn:cts:greekLit:tlg0012.tlg002.omar:7.52	ἔργοισιν τελέθει, εἰ καί ποθεν ἄλλοθεν ἔλθοι.
urn:cts:greekLit:tlg0012.tlg002.omar:7.53	δέσποιναν μὲν πρῶτα κιχήσεαι ἐν μεγάροισιν:
urn:cts:greekLit:tlg0012.tlg002.omar:7.54	̓Αρήτη δ' ὄνομ' ἐστὶν ἐπώνυμον, ἐκ δὲ τοκήων
urn:cts:greekLit:tlg0012.tlg002.omar:7.55	τῶν αὐτῶν οἵ περ τέκον ̓Αλκίνοον βασιλῆα.
urn:cts:greekLit:tlg0012.tlg002.omar:7.56	Ναυσίθοον μὲν πρῶτα Ποσειδάων ἐνοσίχθων
urn:cts:greekLit:tlg0012.tlg002.omar:7.57	γείνατο καὶ Περίβοια, γυναικῶν εἶδος ἀρίστη,
urn:cts:greekLit:tlg0012.tlg002.omar:7.58	ὁπλοτάτη θυγάτηρ μεγαλήτορος Εὐρυμέδοντος,
urn:cts:greekLit:tlg0012.tlg002.omar:7.59	ὅς ποθ' ὑπερθύμοισι Γιγάντεσσιν βασίλευεν.
urn:cts:greekLit:tlg0012.tlg002.omar:7.60	ἀλλ' ὁ μὲν ὤλεσε λαὸν ἀτάσθαλον,  ὤλετο δ' αὐτός:
urn:cts:greekLit:tlg0012.tlg002.omar:7.61	τῇ δὲ Ποσειδάων ἐμίγη καὶ ἐγείνατο παῖδα
urn:cts:greekLit:tlg0012.tlg002.omar:7.62	Ναυσίθοον μεγάθυμον, ὃς ἐν Φαίηξιν ἄνασσε:
urn:cts:greekLit:tlg0012.tlg002.omar:7.63	Ναυσίθοος δ' ἔτεκεν ̔Ρηξήνορά τ' ̓Αλκίνοόν τε.
urn:cts:greekLit:tlg0012.tlg002.omar:7.64	τὸν μὲν ἄκουρον ἐόντα βάλ' ἀργυρότοξος ̓Απόλλων
urn:cts:greekLit:tlg0012.tlg002.omar:7.65	νυμφίον ἐν μεγάρῳ,  μίαν οἴην παῖδα λιπόντα
urn:cts:greekLit:tlg0012.tlg002.omar:7.66	̓Αρήτην: τὴν δ' ̓Αλκίνοος ποιήσατ' ἄκοιτιν,
urn:cts:greekLit:tlg0012.tlg002.omar:7.67	καί μιν ἔτις', ὡς οὔ τις ἐπὶ χθονὶ τίεται ἄλλη,
urn:cts:greekLit:tlg0012.tlg002.omar:7.68	ὅσσαι νῦν γε γυναῖκες ὑπ' ἀνδράσιν οἶκον ἔχουσιν.
urn:cts:greekLit:tlg0012.tlg002.omar:7.69	ὣς κείνη περὶ κῆρι τετίμηταί τε καὶ ἔστιν
urn:cts:greekLit:tlg0012.tlg002.omar:7.70	ἔκ τε φίλων παίδων ἔκ τ' αὐτοῦ ̓Αλκινόοιο
urn:cts:greekLit:tlg0012.tlg002.omar:7.71	καὶ λαῶν, οἵ μίν ῥα θεὸν ὣς εἰσορόωντες
urn:cts:greekLit:tlg0012.tlg002.omar:7.72	δειδέχαται μύθοισιν, ὅτε στείχῃς' ἀνὰ ἄστυ.
urn:cts:greekLit:tlg0012.tlg002.omar:7.73	οὐ μὲν γάρ τι νόου γε καὶ αὐτὴ δεύεται ἐσθλοῦ:
urn:cts:greekLit:tlg0012.tlg002.omar:7.74	ᾗσι τ' ἐὺ φρονέῃσι καὶ ἀνδράσι νείκεα λύει.
urn:cts:greekLit:tlg0012.tlg002.omar:7.75	εἴ κέν τοι κείνη γε φίλα φρονέῃς' ἐνὶ θυμῷ,
urn:cts:greekLit:tlg0012.tlg002.omar:7.76	ἐλπωρή τοι ἔπειτα φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:7.77	οἶκον ἐς ὑψόροφον καὶ σὴν ἐς πατρίδα γαῖαν.”
urn:cts:greekLit:tlg0012.tlg002.omar:7.78	ὣς ἄρα φωνήσας' ἀπέβη γλαυκῶπις ̓Αθήνη
urn:cts:greekLit:tlg0012.tlg002.omar:7.79	πόντον ἐπ' ἀτρύγετον, λίπε δὲ Σχερίην ἐρατεινήν,
urn:cts:greekLit:tlg0012.tlg002.omar:7.80	ἵκετο δ' ἐς Μαραθῶνα καὶ εὐρυάγυιαν ̓Αθήνην,
urn:cts:greekLit:tlg0012.tlg002.omar:7.81	δῦνε δ' ̓Ερεχθῆος πυκινὸν δόμον. αὐτὰρ ̓Οδυσσεὺς
urn:cts:greekLit:tlg0012.tlg002.omar:7.82	̓Αλκινόου πρὸς δώματ' ἴε κλυτά: πολλὰ δέ οἱ κῆρ
urn:cts:greekLit:tlg0012.tlg002.omar:7.83	ὥρμαιν' ἱσταμένῳ, πρὶν χάλκεον οὐδὸν ἱκέσθαι.
urn:cts:greekLit:tlg0012.tlg002.omar:7.84	ὥς τε γὰρ ἠελίου αἴγλη πέλεν ἠὲ σελήνης
urn:cts:greekLit:tlg0012.tlg002.omar:7.85	δῶμα καθ' ὑψερεφὲς μεγαλήτορος ̓Αλκινόοιο.
urn:cts:greekLit:tlg0012.tlg002.omar:7.86	χάλκεοι μὲν γὰρ τοῖχοι ἐληλέδατ' ἔνθα καὶ ἔνθα,
urn:cts:greekLit:tlg0012.tlg002.omar:7.87	ἐς μυχὸν ἐξ οὐδοῦ, περὶ δὲ θριγκὸς κυάνοιο:
urn:cts:greekLit:tlg0012.tlg002.omar:7.88	χρύσειαι δὲ θύραι πυκινὸν δόμον ἐντὸς ἔεργον:
urn:cts:greekLit:tlg0012.tlg002.omar:7.89	σταθμοὶ δ' ἀργύρεοι ἐν χαλκέῳ ἕστασαν οὐδῷ,
urn:cts:greekLit:tlg0012.tlg002.omar:7.90	ἀργύρεον δ' ἐφ' ὑπερθύριον,  χρυσέη δὲ κορώνη.
urn:cts:greekLit:tlg0012.tlg002.omar:7.91	χρύσειοι δ' ἑκάτερθε καὶ ἀργύρεοι κύνες ἦσαν,
urn:cts:greekLit:tlg0012.tlg002.omar:7.92	οὓς ̔́Ηφαιστος ἔτευξεν ἰδυίῃσι πραπίδεσσι
urn:cts:greekLit:tlg0012.tlg002.omar:7.93	δῶμα φυλασσέμεναι μεγαλήτορος ̓Αλκινόοιο,
urn:cts:greekLit:tlg0012.tlg002.omar:7.94	ἀθανάτους ὄντας καὶ ἀγήρως ἤματα πάντα.
urn:cts:greekLit:tlg0012.tlg002.omar:7.95	ἐν δὲ θρόνοι περὶ τοῖχον ἐρηρέδατ' ἔνθα καὶ ἔνθα,
urn:cts:greekLit:tlg0012.tlg002.omar:7.96	ἐς μυχὸν ἐξ οὐδοῖο διαμπερές, ἔνθ' ἐνὶ πέπλοι
urn:cts:greekLit:tlg0012.tlg002.omar:7.97	λεπτοὶ ἐύννητοι βεβλήατο, ἔργα γυναικῶν.
urn:cts:greekLit:tlg0012.tlg002.omar:7.98	ἔνθα δὲ Φαιήκων ἡγήτορες ἑδριόωντο
urn:cts:greekLit:tlg0012.tlg002.omar:7.99	πίνοντες καὶ ἔδοντες: ἐπηετανὸν γὰρ ἔχεσκον.
urn:cts:greekLit:tlg0012.tlg002.omar:7.100	χρύσειοι δ' ἄρα κοῦροι ἐυδμήτων ἐπὶ βωμῶν
urn:cts:greekLit:tlg0012.tlg002.omar:7.101	ἕστασαν αἰθομένας δαί̈δας μετὰ χερσὶν ἔχοντες,
urn:cts:greekLit:tlg0012.tlg002.omar:7.102	φαίνοντες νύκτας κατὰ δώματα δαιτυμόνεσσι.
urn:cts:greekLit:tlg0012.tlg002.omar:7.103	πεντήκοντα δέ οἱ δμωαὶ κατὰ δῶμα γυναῖκες
urn:cts:greekLit:tlg0012.tlg002.omar:7.104	αἱ μὲν ἀλετρεύουσι μύλῃς ἔπι μήλοπα καρπόν,
urn:cts:greekLit:tlg0012.tlg002.omar:7.105	αἱ δ' ἱστοὺς ὑφόωσι καὶ ἠλάκατα στρωφῶσιν
urn:cts:greekLit:tlg0012.tlg002.omar:7.106	ἥμεναι, οἷά τε φύλλα μακεδνῆς αἰγείροιο:
urn:cts:greekLit:tlg0012.tlg002.omar:7.107	καιρουσσέων δ' ὀθονέων ἀπολείβεται ὑγρὸν ἔλαιον.
urn:cts:greekLit:tlg0012.tlg002.omar:7.108	ὅσσον Φαίηκες περὶ πάντων ἴδριες ἀνδρῶν
urn:cts:greekLit:tlg0012.tlg002.omar:7.109	νῆα θοὴν ἐνὶ πόντῳ ἐλαυνέμεν, ὣς δὲ γυναῖκες
urn:cts:greekLit:tlg0012.tlg002.omar:7.110	ἱστῶν τεχνῆσσαι: πέρι γάρ σφισι δῶκεν ̓Αθήνη
urn:cts:greekLit:tlg0012.tlg002.omar:7.111	ἔργα τ' ἐπίστασθαι περικαλλέα καὶ φρένας ἐσθλάς.
urn:cts:greekLit:tlg0012.tlg002.omar:7.112	ἔκτοσθεν δ' αὐλῆς μέγας ὄρχατος ἄγχι θυράων
urn:cts:greekLit:tlg0012.tlg002.omar:7.113	τετράγυος: περὶ δ' ἕρκος ἐλήλαται ἀμφοτέρωθεν.
urn:cts:greekLit:tlg0012.tlg002.omar:7.114	ἔνθα δὲ δένδρεα μακρὰ πεφύκασι τηλεθόωντα,
urn:cts:greekLit:tlg0012.tlg002.omar:7.115	ὄγχναι καὶ ῥοιαὶ καὶ μηλέαι ἀγλαόκαρποι
urn:cts:greekLit:tlg0012.tlg002.omar:7.116	συκέαι τε γλυκεραὶ καὶ ἐλαῖαι τηλεθόωσαι.
urn:cts:greekLit:tlg0012.tlg002.omar:7.117	τάων οὔ ποτε καρπὸς ἀπόλλυται οὐδ' ἀπολείπει
urn:cts:greekLit:tlg0012.tlg002.omar:7.118	χείματος οὐδὲ θέρευς, ἐπετήσιος: ἀλλὰ μάλ' αἰεὶ
urn:cts:greekLit:tlg0012.tlg002.omar:7.119	Ζεφυρίη πνείουσα τὰ μὲν φύει, ἄλλα δὲ πέσσει.
urn:cts:greekLit:tlg0012.tlg002.omar:7.120	ὄγχνη ἐπ' ὄγχνῃ γηράσκει,  μῆλον δ' ἐπὶ μήλῳ,
urn:cts:greekLit:tlg0012.tlg002.omar:7.121	αὐτὰρ ἐπὶ σταφυλῇ σταφυλή, σῦκον δ' ἐπὶ σύκῳ.
urn:cts:greekLit:tlg0012.tlg002.omar:7.122	ἔνθα δέ οἱ πολύκαρπος ἀλωὴ ἐρρίζωται,
urn:cts:greekLit:tlg0012.tlg002.omar:7.123	τῆς ἕτερον μὲν θειλόπεδον λευρῷ ἐνὶ χώρῳ
urn:cts:greekLit:tlg0012.tlg002.omar:7.124	τέρσεται ἠελίῳ, ἑτέρας δ' ἄρα τε τρυγόωσιν,
urn:cts:greekLit:tlg0012.tlg002.omar:7.125	ἄλλας δὲ τραπέουσι: πάροιθε δέ τ' ὄμφακές εἰσιν
urn:cts:greekLit:tlg0012.tlg002.omar:7.126	ἄνθος ἀφιεῖσαι, ἕτεραι δ' ὑποπερκάζουσιν.
urn:cts:greekLit:tlg0012.tlg002.omar:7.127	ἔνθα δὲ κοσμηταὶ πρασιαὶ παρὰ νείατον ὄρχον
urn:cts:greekLit:tlg0012.tlg002.omar:7.128	παντοῖαι πεφύασιν, ἐπηετανὸν γανόωσαι:
urn:cts:greekLit:tlg0012.tlg002.omar:7.129	ἐν δὲ δύω κρῆναι ἡ μέν τ' ἀνὰ κῆπον ἅπαντα
urn:cts:greekLit:tlg0012.tlg002.omar:7.130	σκίδναται,  ἡ δ' ἑτέρωθεν ὑπ' αὐλῆς οὐδὸν ἵησι
urn:cts:greekLit:tlg0012.tlg002.omar:7.131	πρὸς δόμον ὑψηλόν, ὅθεν ὑδρεύοντο πολῖται.
urn:cts:greekLit:tlg0012.tlg002.omar:7.132	τοῖ' ἄρ' ἐν ̓Αλκινόοιο θεῶν ἔσαν ἀγλαὰ δῶρα.
urn:cts:greekLit:tlg0012.tlg002.omar:7.133	ἔνθα στὰς θηεῖτο πολύτλας δῖος ̓Οδυσσεύς.
urn:cts:greekLit:tlg0012.tlg002.omar:7.134	αὐτὰρ ἐπεὶ δὴ πάντα ἑῷ θηήσατο θυμῷ,
urn:cts:greekLit:tlg0012.tlg002.omar:7.135	καρπαλίμως ὑπὲρ οὐδὸν ἐβήσετο δώματος εἴσω.
urn:cts:greekLit:tlg0012.tlg002.omar:7.136	εὗρε δὲ Φαιήκων ἡγήτορας ἠδὲ μέδοντας
urn:cts:greekLit:tlg0012.tlg002.omar:7.137	σπένδοντας δεπάεσσιν ἐυσκόπῳ ἀργεϊφόντῃ,
urn:cts:greekLit:tlg0012.tlg002.omar:7.138	ᾧ πυμάτῳ σπένδεσκον, ὅτε μνησαίατο κοίτου.
urn:cts:greekLit:tlg0012.tlg002.omar:7.139	αὐτὰρ ὁ βῆ διὰ δῶμα πολύτλας δῖος ̓Οδυσσεὺς
urn:cts:greekLit:tlg0012.tlg002.omar:7.140	πολλὴν ἠέρ' ἔχων,  ἥν οἱ περίχευεν ̓Αθήνη,
urn:cts:greekLit:tlg0012.tlg002.omar:7.141	ὄφρ' ἵκετ' ̓Αρήτην τε καὶ ̓Αλκίνοον βασιλῆα.
urn:cts:greekLit:tlg0012.tlg002.omar:7.142	ἀμφὶ δ' ἄρ' ̓Αρήτης βάλε γούνασι χεῖρας ̓Οδυσσεύς,
urn:cts:greekLit:tlg0012.tlg002.omar:7.143	καὶ τότε δή ῥ' αὐτοῖο πάλιν χύτο θέσφατος ἀήρ.
urn:cts:greekLit:tlg0012.tlg002.omar:7.144	οἱ δ' ἄνεῳ ἐγένοντο, δόμον κάτα φῶτα ἰδόντες:
urn:cts:greekLit:tlg0012.tlg002.omar:7.145	θαύμαζον δ' ὁρόωντες.  ὁ δὲ λιτάνευεν ̓Οδυσσεύς:
urn:cts:greekLit:tlg0012.tlg002.omar:7.146	“̓Αρήτη, θύγατερ ̔Ρηξήνορος ἀντιθέοιο,
urn:cts:greekLit:tlg0012.tlg002.omar:7.147	σόν τε πόσιν σά τε γούναθ' ἱκάνω πολλὰ μογήσας
urn:cts:greekLit:tlg0012.tlg002.omar:7.148	τούσδε τε δαιτυμόνας: τοῖσιν θεοὶ ὄλβια δοῖεν
urn:cts:greekLit:tlg0012.tlg002.omar:7.149	ζωέμεναι, καὶ παισὶν ἐπιτρέψειεν ἕκαστος
urn:cts:greekLit:tlg0012.tlg002.omar:7.150	κτήματ' ἐνὶ μεγάροισι γέρας θ' ὅ τι δῆμος ἔδωκεν:
urn:cts:greekLit:tlg0012.tlg002.omar:7.151	αὐτὰρ ἐμοὶ πομπὴν ὀτρύνετε πατρίδ' ἱκέσθαι
urn:cts:greekLit:tlg0012.tlg002.omar:7.152	θᾶσσον, ἐπεὶ δὴ δηθὰ φίλων ἄπο πήματα πάσχω.”
urn:cts:greekLit:tlg0012.tlg002.omar:7.153	ὣς εἰπὼν κατ' ἄρ' ἕζετ' ἐπ' ἐσχάρῃ ἐν κονίῃσιν
urn:cts:greekLit:tlg0012.tlg002.omar:7.154	πὰρ πυρί: οἱ δ' ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.omar:7.155	ὀψὲ δὲ δὴ μετέειπε γέρων ἥρως ̓Εχένηος,
urn:cts:greekLit:tlg0012.tlg002.omar:7.156	ὃς δὴ Φαιήκων ἀνδρῶν προγενέστερος ἦεν
urn:cts:greekLit:tlg0012.tlg002.omar:7.157	καὶ μύθοισι κέκαστο, παλαιά τε πολλά τε εἰδώς:
urn:cts:greekLit:tlg0012.tlg002.omar:7.158	ὅ σφιν ἐὺ φρονέων ἀγορήσατο καὶ μετέειπεν:
urn:cts:greekLit:tlg0012.tlg002.omar:7.159	“̓Αλκίνο', οὐ μέν τοι τόδε κάλλιον, οὐδὲ ἔοικε,
urn:cts:greekLit:tlg0012.tlg002.omar:7.160	ξεῖνον μὲν χαμαὶ ἧσθαι ἐπ' ἐσχάρῃ ἐν κονίῃσιν,
urn:cts:greekLit:tlg0012.tlg002.omar:7.161	οἵδε δὲ σὸν μῦθον ποτιδέγμενοι ἰσχανόωνται.
urn:cts:greekLit:tlg0012.tlg002.omar:7.162	ἄλλ' ἄγε δὴ ξεῖνον μὲν ἐπὶ θρόνου ἀργυροήλου
urn:cts:greekLit:tlg0012.tlg002.omar:7.163	εἷσον ἀναστήσας, σὺ δὲ κηρύκεσσι κέλευσον
urn:cts:greekLit:tlg0012.tlg002.omar:7.164	οἶνον ἐπικρῆσαι, ἵνα καὶ Διὶ τερπικεραύνῳ
urn:cts:greekLit:tlg0012.tlg002.omar:7.165	σπείσομεν,  ὅς θ' ἱκέτῃσιν ἅμ' αἰδοίοισιν ὀπηδεῖ:
urn:cts:greekLit:tlg0012.tlg002.omar:7.166	δόρπον δὲ ξείνῳ ταμίη δότω ἔνδον ἐόντων.”
urn:cts:greekLit:tlg0012.tlg002.omar:7.167	αὐτὰρ ἐπεὶ τό γ' ἄκους' ἱερὸν μένος ̓Αλκινόοιο,
urn:cts:greekLit:tlg0012.tlg002.omar:7.168	χειρὸς ἑλὼν ̓Οδυσῆα δαί̈φρονα ποικιλομήτην
urn:cts:greekLit:tlg0012.tlg002.omar:7.169	ὦρσεν ἀπ' ἐσχαρόφιν καὶ ἐπὶ θρόνου εἷσε φαεινοῦ,
urn:cts:greekLit:tlg0012.tlg002.omar:7.170	υἱὸν ἀναστήσας ἀγαπήνορα Λαοδάμαντα,
urn:cts:greekLit:tlg0012.tlg002.omar:7.171	ὅς οἱ πλησίον ἷζε, μάλιστα δέ μιν φιλέεσκεν.
urn:cts:greekLit:tlg0012.tlg002.omar:7.172	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:7.173	καλῇ χρυσείῃ ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:7.174	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:7.175	σῖτον δ' αἰδοίη ταμίη παρέθηκε φέρουσα,
urn:cts:greekLit:tlg0012.tlg002.omar:7.176	εἴδατα πόλλ' ἐπιθεῖσα, χαριζομένη παρεόντων.
urn:cts:greekLit:tlg0012.tlg002.omar:7.177	αὐτὰρ ὁ πῖνε καὶ ἦσθε πολύτλας δῖος ̓Οδυσσεύς.
urn:cts:greekLit:tlg0012.tlg002.omar:7.178	καὶ τότε κήρυκα προσέφη μένος ̓Αλκινόοιο:
urn:cts:greekLit:tlg0012.tlg002.omar:7.179	“Ποντόνοε, κρητῆρα κερασσάμενος μέθυ νεῖμον
urn:cts:greekLit:tlg0012.tlg002.omar:7.180	πᾶσιν ἀνὰ μέγαρον,  ἵνα καὶ Διὶ τερπικεραύνῳ
urn:cts:greekLit:tlg0012.tlg002.omar:7.181	σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ.”
urn:cts:greekLit:tlg0012.tlg002.omar:7.182	ὣς φάτο, Ποντόνοος δὲ μελίφρονα οἶνον ἐκίρνα,
urn:cts:greekLit:tlg0012.tlg002.omar:7.183	νώμησεν δ' ἄρα πᾶσιν ἐπαρξάμενος δεπάεσσιν.
urn:cts:greekLit:tlg0012.tlg002.omar:7.184	αὐτὰρ ἐπεὶ σπεῖσάν τ' ἔπιόν θ', ὅσον ἤθελε θυμός,
urn:cts:greekLit:tlg0012.tlg002.omar:7.185	τοῖσιν δ' ̓Αλκίνοος ἀγορήσατο καὶ μετέειπε:
urn:cts:greekLit:tlg0012.tlg002.omar:7.186	“κέκλυτε, Φαιήκων ἡγήτορες ἠδὲ μέδοντες
urn:cts:greekLit:tlg0012.tlg002.omar:7.187	ὄφρ' εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.omar:7.188	νῦν μὲν δαισάμενοι κατακείετε οἴκαδ' ἰόντες:
urn:cts:greekLit:tlg0012.tlg002.omar:7.189	ἠῶθεν δὲ γέροντας ἐπὶ πλέονας καλέσαντες
urn:cts:greekLit:tlg0012.tlg002.omar:7.190	ξεῖνον ἐνὶ μεγάροις ξεινίσσομεν ἠδὲ θεοῖσιν
urn:cts:greekLit:tlg0012.tlg002.omar:7.191	ῥέξομεν ἱερὰ καλά, ἔπειτα δὲ καὶ περὶ πομπῆς
urn:cts:greekLit:tlg0012.tlg002.omar:7.192	μνησόμεθ', ὥς χ' ὁ ξεῖνος ἄνευθε πόνου καὶ ἀνίης
urn:cts:greekLit:tlg0012.tlg002.omar:7.193	πομπῇ ὑφ' ἡμετέρῃ ἣν πατρίδα γαῖαν ἵκηται
urn:cts:greekLit:tlg0012.tlg002.omar:7.194	χαίρων καρπαλίμως, εἰ καὶ μάλα τηλόθεν ἐστί,
urn:cts:greekLit:tlg0012.tlg002.omar:7.195	μηδέ τι μεσσηγύς γε κακὸν καὶ πῆμα πάθῃσι,
urn:cts:greekLit:tlg0012.tlg002.omar:7.196	πρίν γε τὸν ἧς γαίης ἐπιβήμεναι: ἔνθα δ' ἔπειτα
urn:cts:greekLit:tlg0012.tlg002.omar:7.197	πείσεται, ἅσσα οἱ αἶσα κατὰ κλῶθές τε βαρεῖαι
urn:cts:greekLit:tlg0012.tlg002.omar:7.198	γιγνομένῳ νήσαντο λίνῳ, ὅτε μιν τέκε μήτηρ.
urn:cts:greekLit:tlg0012.tlg002.omar:7.199	εἰ δέ τις ἀθανάτων γε κατ' οὐρανοῦ εἰλήλουθεν,
urn:cts:greekLit:tlg0012.tlg002.omar:7.200	ἄλλο τι δὴ τόδ' ἔπειτα θεοὶ περιμηχανόωνται.
urn:cts:greekLit:tlg0012.tlg002.omar:7.201	αἰεὶ γὰρ τὸ πάρος γε θεοὶ φαίνονται ἐναργεῖς
urn:cts:greekLit:tlg0012.tlg002.omar:7.202	ἡμῖν, εὖτ' ἔρδωμεν ἀγακλειτὰς ἑκατόμβας,
urn:cts:greekLit:tlg0012.tlg002.omar:7.203	δαίνυνταί τε παρ' ἄμμι καθήμενοι ἔνθα περ ἡμεῖς.
urn:cts:greekLit:tlg0012.tlg002.omar:7.204	εἰ δ' ἄρα τις καὶ μοῦνος ἰὼν ξύμβληται ὁδίτης,
urn:cts:greekLit:tlg0012.tlg002.omar:7.205	οὔ τι κατακρύπτουσιν,  ἐπεί σφισιν ἐγγύθεν εἰμέν,
urn:cts:greekLit:tlg0012.tlg002.omar:7.206	ὥς περ Κύκλωπές τε καὶ ἄγρια φῦλα Γιγάντων.”
urn:cts:greekLit:tlg0012.tlg002.omar:7.207	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:7.208	“̓Αλκίνο', ἄλλο τί τοι μελέτω φρεσίν: οὐ γὰρ ἐγώ γε
urn:cts:greekLit:tlg0012.tlg002.omar:7.209	ἀθανάτοισιν ἔοικα, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:7.210	οὐ δέμας οὐδὲ φυήν,  ἀλλὰ θνητοῖσι βροτοῖσιν.
urn:cts:greekLit:tlg0012.tlg002.omar:7.211	οὕς τινας ὑμεῖς ἴστε μάλιστ' ὀχέοντας ὀιζὺν
urn:cts:greekLit:tlg0012.tlg002.omar:7.212	ἀνθρώπων, τοῖσίν κεν ἐν ἄλγεσιν ἰσωσαίμην.
urn:cts:greekLit:tlg0012.tlg002.omar:7.213	καὶ δ' ἔτι κεν καὶ μᾶλλον ἐγὼ κακὰ μυθησαίμην,
urn:cts:greekLit:tlg0012.tlg002.omar:7.214	ὅσσα γε δὴ ξύμπαντα θεῶν ἰότητι μόγησα.
urn:cts:greekLit:tlg0012.tlg002.omar:7.215	ἀλλ' ἐμὲ μὲν δορπῆσαι ἐάσατε κηδόμενόν περ:
urn:cts:greekLit:tlg0012.tlg002.omar:7.216	οὐ γάρ τι στυγερῇ ἐπὶ γαστέρι κύντερον ἄλλο
urn:cts:greekLit:tlg0012.tlg002.omar:7.217	ἔπλετο, ἥ τ' ἐκέλευσεν ἕο μνήσασθαι ἀνάγκῃ
urn:cts:greekLit:tlg0012.tlg002.omar:7.218	καὶ μάλα τειρόμενον καὶ ἐνὶ φρεσὶ πένθος ἔχοντα,
urn:cts:greekLit:tlg0012.tlg002.omar:7.219	ὡς καὶ ἐγὼ πένθος μὲν ἔχω φρεσίν, ἡ δὲ μάλ' αἰεὶ
urn:cts:greekLit:tlg0012.tlg002.omar:7.220	ἐσθέμεναι κέλεται καὶ πινέμεν,  ἐκ δέ με πάντων
urn:cts:greekLit:tlg0012.tlg002.omar:7.221	ληθάνει ὅσς' ἔπαθον, καὶ ἐνιπλησθῆναι ἀνώγει.
urn:cts:greekLit:tlg0012.tlg002.omar:7.222	ὑμεῖς δ' ὀτρύνεσθαι ἅμ' ἠοῖ φαινομένηφιν,
urn:cts:greekLit:tlg0012.tlg002.omar:7.223	ὥς κ' ἐμὲ τὸν δύστηνον ἐμῆς ἐπιβήσετε πάτρης
urn:cts:greekLit:tlg0012.tlg002.omar:7.224	καί περ πολλὰ παθόντα: ἰδόντα με καὶ λίποι αἰὼν
urn:cts:greekLit:tlg0012.tlg002.omar:7.225	κτῆσιν ἐμήν, δμῶάς τε καὶ ὑψερεφὲς μέγα δῶμα.”
urn:cts:greekLit:tlg0012.tlg002.omar:7.226	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
urn:cts:greekLit:tlg0012.tlg002.omar:7.227	πεμπέμεναι τὸν ξεῖνον, ἐπεὶ κατὰ μοῖραν ἔειπεν.
urn:cts:greekLit:tlg0012.tlg002.omar:7.228	αὐτὰρ ἐπεὶ σπεῖσάν τ' ἔπιον θ' ὅσον ἤθελε θυμός,
urn:cts:greekLit:tlg0012.tlg002.omar:7.229	οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.omar:7.230	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
urn:cts:greekLit:tlg0012.tlg002.omar:7.231	πὰρ δέ οἱ ̓Αρήτη τε καὶ ̓Αλκίνοος θεοειδὴς
urn:cts:greekLit:tlg0012.tlg002.omar:7.232	ἥσθην: ἀμφίπολοι δ' ἀπεκόσμεον ἔντεα δαιτός.
urn:cts:greekLit:tlg0012.tlg002.omar:7.233	τοῖσιν δ' ̓Αρήτη λευκώλενος ἤρχετο μύθων:
urn:cts:greekLit:tlg0012.tlg002.omar:7.234	ἔγνω γὰρ φᾶρός τε χιτῶνά τε εἵματ' ἰδοῦσα
urn:cts:greekLit:tlg0012.tlg002.omar:7.235	καλά,  τά ῥ' αὐτὴ τεῦξε σὺν ἀμφιπόλοισι γυναιξί:
urn:cts:greekLit:tlg0012.tlg002.omar:7.236	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:7.237	“ξεῖνε, τὸ μέν σε πρῶτον ἐγὼν εἰρήσομαι αὐτή:
urn:cts:greekLit:tlg0012.tlg002.omar:7.238	τίς πόθεν εἰς ἀνδρῶν; τίς τοι τάδε εἵματ' ἔδωκεν;
urn:cts:greekLit:tlg0012.tlg002.omar:7.239	οὐ δὴ φῆς ἐπὶ πόντον ἀλώμενος ἐνθάδ' ἱκέσθαι;”
urn:cts:greekLit:tlg0012.tlg002.omar:7.240	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:7.241	“ἀργαλέον,  βασίλεια, διηνεκέως ἀγορεῦσαι
urn:cts:greekLit:tlg0012.tlg002.omar:7.242	κήδε', ἐπεί μοι πολλὰ δόσαν θεοὶ Οὐρανίωνες:
urn:cts:greekLit:tlg0012.tlg002.omar:7.243	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.
urn:cts:greekLit:tlg0012.tlg002.omar:7.244	̓Ωγυγίη τις νῆσος ἀπόπροθεν εἰν ἁλὶ κεῖται:
urn:cts:greekLit:tlg0012.tlg002.omar:7.245	ἔνθα μὲν ̓́Ατλαντος θυγάτηρ,  δολόεσσα Καλυψὼ
urn:cts:greekLit:tlg0012.tlg002.omar:7.246	ναίει ἐυπλόκαμος, δεινὴ θεός: οὐδέ τις αὐτῇ
urn:cts:greekLit:tlg0012.tlg002.omar:7.247	μίσγεται οὔτε θεῶν οὔτε θνητῶν ἀνθρώπων.
urn:cts:greekLit:tlg0012.tlg002.omar:7.248	ἀλλ' ἐμὲ τὸν δύστηνον ἐφέστιον ἤγαγε δαίμων
urn:cts:greekLit:tlg0012.tlg002.omar:7.249	οἶον, ἐπεί μοι νῆα θοὴν ἀργῆτι κεραυνῷ
urn:cts:greekLit:tlg0012.tlg002.omar:7.250	Ζεὺς ἔλσας ἐκέασσε μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.omar:7.251	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.omar:7.252	αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης
urn:cts:greekLit:tlg0012.tlg002.omar:7.253	ἐννῆμαρ φερόμην: δεκάτῃ δέ με νυκτὶ μελαίνῃ
urn:cts:greekLit:tlg0012.tlg002.omar:7.254	νῆσον ἐς ̓Ωγυγίην πέλασαν θεοί, ἔνθα Καλυψὼ
urn:cts:greekLit:tlg0012.tlg002.omar:7.255	ναίει ἐυπλόκαμος,  δεινὴ θεός, ἥ με λαβοῦσα
urn:cts:greekLit:tlg0012.tlg002.omar:7.256	ἐνδυκέως ἐφίλει τε καὶ ἔτρεφεν ἠδὲ ἔφασκε
urn:cts:greekLit:tlg0012.tlg002.omar:7.257	θήσειν ἀθάνατον καὶ ἀγήραον ἤματα πάντα:
urn:cts:greekLit:tlg0012.tlg002.omar:7.258	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν.
urn:cts:greekLit:tlg0012.tlg002.omar:7.259	ἔνθα μὲν ἑπτάετες μένον ἔμπεδον, εἵματα δ' αἰεὶ
urn:cts:greekLit:tlg0012.tlg002.omar:7.260	δάκρυσι δεύεσκον,  τά μοι ἄμβροτα δῶκε Καλυψώ:
urn:cts:greekLit:tlg0012.tlg002.omar:7.261	ἀλλ' ὅτε δὴ ὀγδόατόν μοι ἐπιπλόμενον ἔτος ἦλθεν,
urn:cts:greekLit:tlg0012.tlg002.omar:7.262	καὶ τότε δή μ' ἐκέλευσεν ἐποτρύνουσα νέεσθαι
urn:cts:greekLit:tlg0012.tlg002.omar:7.263	Ζηνὸς ὑπ' ἀγγελίης, ἢ καὶ νόος ἐτράπετ' αὐτῆς.
urn:cts:greekLit:tlg0012.tlg002.omar:7.264	πέμπε δ' ἐπὶ σχεδίης πολυδέσμου, πολλὰ δ' ἔδωκε,
urn:cts:greekLit:tlg0012.tlg002.omar:7.265	σῖτον καὶ μέθυ ἡδύ,  καὶ ἄμβροτα εἵματα ἕσσεν,
urn:cts:greekLit:tlg0012.tlg002.omar:7.266	οὖρον δὲ προέηκεν ἀπήμονά τε λιαρόν τε.
urn:cts:greekLit:tlg0012.tlg002.omar:7.267	ἑπτὰ δὲ καὶ δέκα μὲν πλέον ἤματα ποντοπορεύων,
urn:cts:greekLit:tlg0012.tlg002.omar:7.268	ὀκτωκαιδεκάτῃ δ' ἐφάνη ὄρεα σκιόεντα
urn:cts:greekLit:tlg0012.tlg002.omar:7.269	γαίης ὑμετέρης, γήθησε δέ μοι φίλον ἦτορ
urn:cts:greekLit:tlg0012.tlg002.omar:7.270	δυσμόρῳ: ἦ γὰρ ἔμελλον ἔτι ξυνέσεσθαι ὀιζυῖ
urn:cts:greekLit:tlg0012.tlg002.omar:7.271	πολλῇ, τήν μοι ἐπῶρσε Ποσειδάων ἐνοσίχθων,
urn:cts:greekLit:tlg0012.tlg002.omar:7.272	ὅς μοι ἐφορμήσας ἀνέμους κατέδησε κέλευθον,
urn:cts:greekLit:tlg0012.tlg002.omar:7.273	ὤρινεν δὲ θάλασσαν ἀθέσφατον, οὐδέ τι κῦμα
urn:cts:greekLit:tlg0012.tlg002.omar:7.274	εἴα ἐπὶ σχεδίης ἁδινὰ στενάχοντα φέρεσθαι.
urn:cts:greekLit:tlg0012.tlg002.omar:7.275	τὴν μὲν ἔπειτα θύελλα διεσκέδας': αὐτὰρ ἐγώ γε
urn:cts:greekLit:tlg0012.tlg002.omar:7.276	νηχόμενος τόδε λαῖτμα διέτμαγον, ὄφρα με γαίῃ
urn:cts:greekLit:tlg0012.tlg002.omar:7.277	ὑμετέρῃ ἐπέλασσε φέρων ἄνεμός τε καὶ ὕδωρ.
urn:cts:greekLit:tlg0012.tlg002.omar:7.278	ἔνθα κέ μ' ἐκβαίνοντα βιήσατο κῦμ' ἐπὶ χέρσου,
urn:cts:greekLit:tlg0012.tlg002.omar:7.279	πέτρῃς πρὸς μεγάλῃσι βαλὸν καὶ ἀτερπέι χώρῳ:
urn:cts:greekLit:tlg0012.tlg002.omar:7.280	ἀλλ' ἀναχασσάμενος νῆχον πάλιν,  ἧος ἐπῆλθον
urn:cts:greekLit:tlg0012.tlg002.omar:7.281	ἐς ποταμόν, τῇ δή μοι ἐείσατο χῶρος ἄριστος,
urn:cts:greekLit:tlg0012.tlg002.omar:7.282	λεῖος πετράων, καὶ ἐπὶ σκέπας ἦν ἀνέμοιο.
urn:cts:greekLit:tlg0012.tlg002.omar:7.283	ἐκ δ' ἔπεσον θυμηγερέων, ἐπὶ δ' ἀμβροσίη νὺξ
urn:cts:greekLit:tlg0012.tlg002.omar:7.284	ἤλυθ'. ἐγὼ δ' ἀπάνευθε διιπετέος ποταμοῖο
urn:cts:greekLit:tlg0012.tlg002.omar:7.285	ἐκβὰς ἐν θάμνοισι κατέδραθον,  ἀμφὶ δὲ φύλλα
urn:cts:greekLit:tlg0012.tlg002.omar:7.286	ἠφυσάμην: ὕπνον δὲ θεὸς κατ' ἀπείρονα χεῦεν.
urn:cts:greekLit:tlg0012.tlg002.omar:7.287	ἔνθα μὲν ἐν φύλλοισι φίλον τετιημένος ἦτορ
urn:cts:greekLit:tlg0012.tlg002.omar:7.288	εὗδον παννύχιος καὶ ἐπ' ἠῶ καὶ μέσον ἦμαρ.
urn:cts:greekLit:tlg0012.tlg002.omar:7.289	δείλετό τ' ἠέλιος καί με γλυκὺς ὕπνος ἀνῆκεν.
urn:cts:greekLit:tlg0012.tlg002.omar:7.290	ἀμφιπόλους δ' ἐπὶ θινὶ τεῆς ἐνόησα θυγατρὸς
urn:cts:greekLit:tlg0012.tlg002.omar:7.291	παιζούσας, ἐν δ' αὐτὴ ἔην ἐικυῖα θεῇσι:
urn:cts:greekLit:tlg0012.tlg002.omar:7.292	τὴν ἱκέτευς': ἡ δ' οὔ τι νοήματος ἤμβροτεν ἐσθλοῦ,
urn:cts:greekLit:tlg0012.tlg002.omar:7.293	ὡς οὐκ ἂν ἔλποιο νεώτερον ἀντιάσαντα
urn:cts:greekLit:tlg0012.tlg002.omar:7.294	ἐρξέμεν: αἰεὶ γάρ τε νεώτεροι ἀφραδέουσιν.
urn:cts:greekLit:tlg0012.tlg002.omar:7.295	ἥ μοι σῖτον ἔδωκεν ἅλις ἠδ' αἴθοπα οἶνον
urn:cts:greekLit:tlg0012.tlg002.omar:7.296	καὶ λοῦς' ἐν ποταμῷ καί μοι τάδε εἵματ' ἔδωκε.
urn:cts:greekLit:tlg0012.tlg002.omar:7.297	ταῦτά τοι ἀχνύμενός περ ἀληθείην κατέλεξα.”
urn:cts:greekLit:tlg0012.tlg002.omar:7.298	τὸν δ' αὖτ' ̓Αλκίνοος ἀπαμείβετο φώνησέν τε:
urn:cts:greekLit:tlg0012.tlg002.omar:7.299	“ξεῖν', ἦ τοι μὲν τοῦτο γ' ἐναίσιμον οὐκ ἐνόησε
urn:cts:greekLit:tlg0012.tlg002.omar:7.300	παῖς ἐμή,  οὕνεκά ς' οὔ τι μετ' ἀμφιπόλοισι γυναιξὶν
urn:cts:greekLit:tlg0012.tlg002.omar:7.301	ἦγεν ἐς ἡμέτερον, σὺ δ' ἄρα πρώτην ἱκέτευσας.”
urn:cts:greekLit:tlg0012.tlg002.omar:7.302	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:7.303	“ἥρως, μή τοι τοὔνεκ' ἀμύμονα νείκεε κούρην:
urn:cts:greekLit:tlg0012.tlg002.omar:7.304	ἡ μὲν γάρ μ' ἐκέλευε σὺν ἀμφιπόλοισιν ἕπεσθαι,
urn:cts:greekLit:tlg0012.tlg002.omar:7.305	ἀλλ' ἐγὼ οὐκ ἔθελον δείσας αἰσχυνόμενός τε,
urn:cts:greekLit:tlg0012.tlg002.omar:7.306	μή πως καὶ σοὶ θυμὸς ἐπισκύσσαιτο ἰδόντι:
urn:cts:greekLit:tlg0012.tlg002.omar:7.307	δύσζηλοι γάρ τ' εἰμὲν ἐπὶ χθονὶ φῦλ' ἀνθρώπων.”
urn:cts:greekLit:tlg0012.tlg002.omar:7.308	τὸν δ' αὖτ' ̓Αλκίνοος ἀπαμείβετο φώνησέν τε:
urn:cts:greekLit:tlg0012.tlg002.omar:7.309	“ξεῖν', οὔ μοι τοιοῦτον ἐνὶ στήθεσσι φίλον κῆρ
urn:cts:greekLit:tlg0012.tlg002.omar:7.310	μαψιδίως κεχολῶσθαι: ἀμείνω δ' αἴσιμα πάντα.
urn:cts:greekLit:tlg0012.tlg002.omar:7.311	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
urn:cts:greekLit:tlg0012.tlg002.omar:7.312	τοῖος ἐὼν οἷός ἐσσι, τά τε φρονέων ἅ τ' ἐγώ περ,
urn:cts:greekLit:tlg0012.tlg002.omar:7.313	παῖδά τ' ἐμὴν ἐχέμεν καὶ ἐμὸς γαμβρὸς καλέεσθαι
urn:cts:greekLit:tlg0012.tlg002.omar:7.314	αὖθι μένων: οἶκον δέ κ' ἐγὼ καὶ κτήματα δοίην,
urn:cts:greekLit:tlg0012.tlg002.omar:7.315	εἴ κ' ἐθέλων γε μένοις: ἀέκοντα δέ ς' οὔ τις ἐρύξει
urn:cts:greekLit:tlg0012.tlg002.omar:7.316	Φαιήκων: μὴ τοῦτο φίλον Διὶ πατρὶ γένοιτο.
urn:cts:greekLit:tlg0012.tlg002.omar:7.317	πομπὴν δ' ἐς τόδ' ἐγὼ τεκμαίρομαι, ὄφρ' ἐὺ εἰδῇς,
urn:cts:greekLit:tlg0012.tlg002.omar:7.318	αὔριον ἔς: τῆμος δὲ σὺ μὲν δεδμημένος ὕπνῳ
urn:cts:greekLit:tlg0012.tlg002.omar:7.319	λέξεαι, οἱ δ' ἐλόωσι γαλήνην, ὄφρ' ἂν ἵκηαι
urn:cts:greekLit:tlg0012.tlg002.omar:7.320	πατρίδα σὴν καὶ δῶμα,  καὶ εἴ πού τοι φίλον ἐστίν,
urn:cts:greekLit:tlg0012.tlg002.omar:7.321	εἴ περ καὶ μάλα πολλὸν ἑκαστέρω ἔστ' Εὐβοίης,
urn:cts:greekLit:tlg0012.tlg002.omar:7.322	τήν περ τηλοτάτω φάς' ἔμμεναι, οἵ μιν ἴδοντο
urn:cts:greekLit:tlg0012.tlg002.omar:7.323	λαῶν ἡμετέρων, ὅτε τε ξανθὸν ̔Ραδάμανθυν
urn:cts:greekLit:tlg0012.tlg002.omar:7.324	ἦγον ἐποψόμενον Τιτυὸν Γαιήιον υἱόν.
urn:cts:greekLit:tlg0012.tlg002.omar:7.325	καὶ μὲν οἱ ἔνθ' ἦλθον καὶ ἄτερ καμάτοιο τέλεσσαν
urn:cts:greekLit:tlg0012.tlg002.omar:7.326	ἤματι τῷ αὐτῷ καὶ ἀπήνυσαν οἴκαδ' ὀπίσσω.
urn:cts:greekLit:tlg0012.tlg002.omar:7.327	εἰδήσεις δὲ καὶ αὐτὸς ἐνὶ φρεσὶν ὅσσον ἄρισται
urn:cts:greekLit:tlg0012.tlg002.omar:7.328	νῆες ἐμαὶ καὶ κοῦροι ἀναρρίπτειν ἅλα πηδῷ.”
urn:cts:greekLit:tlg0012.tlg002.omar:7.329	ὣς φάτο, γήθησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:7.330	εὐχόμενος δ' ἄρα εἶπεν,  ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:7.331	“Ζεῦ πάτερ, αἴθ' ὅσα εἶπε τελευτήσειεν ἅπαντα
urn:cts:greekLit:tlg0012.tlg002.omar:7.332	̓Αλκίνοος: τοῦ μέν κεν ἐπὶ ζείδωρον ἄρουραν
urn:cts:greekLit:tlg0012.tlg002.omar:7.333	ἄσβεστον κλέος εἴη, ἐγὼ δέ κε πατρίδ' ἱκοίμην.”
urn:cts:greekLit:tlg0012.tlg002.omar:7.334	ὣς οἱ μὲν τοιαῦτα πρὸς ἀλλήλους ἀγόρευον:
urn:cts:greekLit:tlg0012.tlg002.omar:7.335	κέκλετο δ' ̓Αρήτη λευκώλενος ἀμφιπόλοισιν
urn:cts:greekLit:tlg0012.tlg002.omar:7.336	δέμνι' ὑπ' αἰθούσῃ θέμεναι καὶ ῥήγεα καλὰ
urn:cts:greekLit:tlg0012.tlg002.omar:7.337	πορφύρε' ἐμβαλέειν, στορέσαι τ' ἐφύπερθε τάπητας
urn:cts:greekLit:tlg0012.tlg002.omar:7.338	χλαίνας τ' ἐνθέμεναι οὔλας καθύπερθεν ἕσασθαι.
urn:cts:greekLit:tlg0012.tlg002.omar:7.339	αἱ δ' ἴσαν ἐκ μεγάροιο δάος μετὰ χερσὶν ἔχουσαι:
urn:cts:greekLit:tlg0012.tlg002.omar:7.340	αὐτὰρ ἐπεὶ στόρεσαν πυκινὸν λέχος ἐγκονέουσαι,
urn:cts:greekLit:tlg0012.tlg002.omar:7.341	ὤτρυνον δ' ̓Οδυσῆα παριστάμεναι ἐπέεσσιν:
urn:cts:greekLit:tlg0012.tlg002.omar:7.342	“ὄρσο κέων, ὦ ξεῖνε: πεποίηται δέ τοι εὐνή.”
urn:cts:greekLit:tlg0012.tlg002.omar:7.343	ὣς φάν, τῷ δ' ἀσπαστὸν ἐείσατο κοιμηθῆναι.
urn:cts:greekLit:tlg0012.tlg002.omar:7.344	ὣς ὁ μὲν ἔνθα καθεῦδε πολύτλας δῖος ̓Οδυσσεὺς
urn:cts:greekLit:tlg0012.tlg002.omar:7.345	τρητοῖς ἐν λεχέεσσιν ὑπ' αἰθούσῃ ἐριδούπῳ:
urn:cts:greekLit:tlg0012.tlg002.omar:7.346	̓Αλκίνοος δ' ἄρα λέκτο μυχῷ δόμου ὑψηλοῖο,
urn:cts:greekLit:tlg0012.tlg002.omar:7.347	πὰρ δὲ γυνὴ δέσποινα λέχος πόρσυνε καὶ εὐνήν.
urn:cts:greekLit:tlg0012.tlg002.omar:8.1	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:8.2	ὤρνυτ' ἄρ' ἐξ εὐνῆς ἱερὸν μένος ̓Αλκινόοιο,
urn:cts:greekLit:tlg0012.tlg002.omar:8.3	ἂν δ' ἄρα διογενὴς ὦρτο πτολίπορθος ̓Οδυσσεύς.
urn:cts:greekLit:tlg0012.tlg002.omar:8.4	τοῖσιν δ' ἡγεμόνευ' ἱερὸν μένος ̓Αλκινόοιο
urn:cts:greekLit:tlg0012.tlg002.omar:8.5	Φαιήκων ἀγορήνδ',  ἥ σφιν παρὰ νηυσὶ τέτυκτο.
urn:cts:greekLit:tlg0012.tlg002.omar:8.6	ἐλθόντες δὲ καθῖζον ἐπὶ ξεστοῖσι λίθοισι
urn:cts:greekLit:tlg0012.tlg002.omar:8.7	πλησίον. ἡ δ' ἀνὰ ἄστυ μετῴχετο Παλλὰς ̓Αθήνη
urn:cts:greekLit:tlg0012.tlg002.omar:8.8	εἰδομένη κήρυκι δαί̈φρονος ̓Αλκινόοιο,
urn:cts:greekLit:tlg0012.tlg002.omar:8.9	νόστον ̓Οδυσσῆι μεγαλήτορι μητιόωσα,
urn:cts:greekLit:tlg0012.tlg002.omar:8.10	καί ῥα ἑκάστῳ φωτὶ παρισταμένη φάτο μῦθον:
urn:cts:greekLit:tlg0012.tlg002.omar:8.11	“δεῦτ' ἄγε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.omar:8.12	εἰς ἀγορὴν ἰέναι, ὄφρα ξείνοιο πύθησθε,
urn:cts:greekLit:tlg0012.tlg002.omar:8.13	ὃς νέον ̓Αλκινόοιο δαί̈φρονος ἵκετο δῶμα
urn:cts:greekLit:tlg0012.tlg002.omar:8.14	πόντον ἐπιπλαγχθείς, δέμας ἀθανάτοισιν ὁμοῖος.”
urn:cts:greekLit:tlg0012.tlg002.omar:8.15	ὣς εἰποῦς' ὤτρυνε μένος καὶ θυμὸν ἑκάστου.
urn:cts:greekLit:tlg0012.tlg002.omar:8.16	καρπαλίμως δ' ἔμπληντο βροτῶν ἀγοραί τε καὶ ἕδραι
urn:cts:greekLit:tlg0012.tlg002.omar:8.17	ἀγρομένων: πολλοὶ δ' ἄρ' ἐθηήσαντο ἰδόντες
urn:cts:greekLit:tlg0012.tlg002.omar:8.18	υἱὸν Λαέρταο δαί̈φρονα: τῷ δ' ἄρ' ̓Αθήνη
urn:cts:greekLit:tlg0012.tlg002.omar:8.19	θεσπεσίην κατέχευε χάριν κεφαλῇ τε καὶ ὤμοις
urn:cts:greekLit:tlg0012.tlg002.omar:8.20	καί μιν μακρότερον καὶ πάσσονα θῆκεν ἰδέσθαι,
urn:cts:greekLit:tlg0012.tlg002.omar:8.21	ὥς κεν Φαιήκεσσι φίλος πάντεσσι γένοιτο
urn:cts:greekLit:tlg0012.tlg002.omar:8.22	δεινός τ' αἰδοῖός τε καὶ ἐκτελέσειεν ἀέθλους
urn:cts:greekLit:tlg0012.tlg002.omar:8.23	πολλούς, τοὺς Φαίηκες ἐπειρήσαντ' ̓Οδυσῆος.
urn:cts:greekLit:tlg0012.tlg002.omar:8.24	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
urn:cts:greekLit:tlg0012.tlg002.omar:8.25	τοῖσιν δ' ̓Αλκίνοος ἀγορήσατο καὶ μετέειπε:
urn:cts:greekLit:tlg0012.tlg002.omar:8.26	“κέκλυτε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.omar:8.27	ὄφρ' εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.omar:8.28	ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμὸν δῶ,
urn:cts:greekLit:tlg0012.tlg002.omar:8.29	ἠὲ πρὸς ἠοίων ἦ ἑσπερίων ἀνθρώπων:
urn:cts:greekLit:tlg0012.tlg002.omar:8.30	πομπὴν δ' ὀτρύνει,  καὶ λίσσεται ἔμπεδον εἶναι.
urn:cts:greekLit:tlg0012.tlg002.omar:8.31	ἡμεῖς δ', ὡς τὸ πάρος περ, ἐποτρυνώμεθα πομπήν.
urn:cts:greekLit:tlg0012.tlg002.omar:8.32	οὐδὲ γὰρ οὐδέ τις ἄλλος, ὅτις κ' ἐμὰ δώμαθ' ἵκηται,
urn:cts:greekLit:tlg0012.tlg002.omar:8.33	ἐνθάδ' ὀδυρόμενος δηρὸν μένει εἵνεκα πομπῆς.
urn:cts:greekLit:tlg0012.tlg002.omar:8.34	ἀλλ' ἄγε νῆα μέλαιναν ἐρύσσομεν εἰς ἅλα δῖαν
urn:cts:greekLit:tlg0012.tlg002.omar:8.35	πρωτόπλοον,  κούρω δὲ δύω καὶ πεντήκοντα
urn:cts:greekLit:tlg0012.tlg002.omar:8.36	κρινάσθων κατὰ δῆμον, ὅσοι πάρος εἰσὶν ἄριστοι.
urn:cts:greekLit:tlg0012.tlg002.omar:8.37	δησάμενοι δ' ἐὺ πάντες ἐπὶ κληῖσιν ἐρετμὰ
urn:cts:greekLit:tlg0012.tlg002.omar:8.38	ἔκβητ': αὐτὰρ ἔπειτα θοὴν ἀλεγύνετε δαῖτα
urn:cts:greekLit:tlg0012.tlg002.omar:8.39	ἡμέτερόνδ' ἐλθόντες: ἐγὼ δ' ἐὺ πᾶσι παρέξω.
urn:cts:greekLit:tlg0012.tlg002.omar:8.40	κούροισιν μὲν ταῦτ' ἐπιτέλλομαι: αὐτὰρ οἱ ἄλλοι
urn:cts:greekLit:tlg0012.tlg002.omar:8.41	σκηπτοῦχοι βασιλῆες ἐμὰ πρὸς δώματα καλὰ
urn:cts:greekLit:tlg0012.tlg002.omar:8.42	ἔρχεσθ', ὄφρα ξεῖνον ἐνὶ μεγάροισι φιλέωμεν,
urn:cts:greekLit:tlg0012.tlg002.omar:8.43	μηδέ τις ἀρνείσθω. καλέσασθε δὲ θεῖον ἀοιδὸν
urn:cts:greekLit:tlg0012.tlg002.omar:8.44	Δημόδοκον: τῷ γάρ ῥα θεὸς πέρι δῶκεν ἀοιδὴν
urn:cts:greekLit:tlg0012.tlg002.omar:8.45	τέρπειν,  ὅππῃ θυμὸς ἐποτρύνῃσιν ἀείδειν.”
urn:cts:greekLit:tlg0012.tlg002.omar:8.46	ὣς ἄρα φωνήσας ἡγήσατο, τοὶ δ' ἅμ' ἕποντο
urn:cts:greekLit:tlg0012.tlg002.omar:8.47	σκηπτοῦχοι: κῆρυξ δὲ μετῴχετο θεῖον ἀοιδόν.
urn:cts:greekLit:tlg0012.tlg002.omar:8.48	κούρω δὲ κρινθέντε δύω καὶ πεντήκοντα
urn:cts:greekLit:tlg0012.tlg002.omar:8.49	βήτην, ὡς ἐκέλευς', ἐπὶ θῖν' ἁλὸς ἀτρυγέτοιο.
urn:cts:greekLit:tlg0012.tlg002.omar:8.50	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.omar:8.51	νῆα μὲν οἵ γε μέλαιναν ἁλὸς βένθοσδε ἔρυσσαν,
urn:cts:greekLit:tlg0012.tlg002.omar:8.52	ἐν δ' ἱστόν τ' ἐτίθεντο καὶ ἱστία νηὶ μελαίνῃ,
urn:cts:greekLit:tlg0012.tlg002.omar:8.53	ἠρτύναντο δ' ἐρετμὰ τροποῖς ἐν δερματίνοισι,
urn:cts:greekLit:tlg0012.tlg002.omar:8.54	πάντα κατὰ μοῖραν, ἀνά θ' ἱστία λευκὰ πέτασσαν.
urn:cts:greekLit:tlg0012.tlg002.omar:8.55	ὑψοῦ δ' ἐν νοτίῳ τήν γ' ὥρμισαν: αὐτὰρ ἔπειτα
urn:cts:greekLit:tlg0012.tlg002.omar:8.56	βάν ῥ' ἴμεν ̓Αλκινόοιο δαί̈φρονος ἐς μέγα δῶμα.
urn:cts:greekLit:tlg0012.tlg002.omar:8.57	πλῆντο δ' ἄρ' αἴθουσαί τε καὶ ἕρκεα καὶ δόμοι ἀνδρῶν
urn:cts:greekLit:tlg0012.tlg002.omar:8.58	ἀγρομένων: πολλοὶ δ' ἄρ' ἔσαν, νέοι ἠδὲ παλαιοί.
urn:cts:greekLit:tlg0012.tlg002.omar:8.59	τοῖσιν δ' ̓Αλκίνοος δυοκαίδεκα μῆλ' ἱέρευσεν,
urn:cts:greekLit:tlg0012.tlg002.omar:8.60	ὀκτὼ δ' ἀργιόδοντας ὕας,  δύο δ' εἰλίποδας βοῦς:
urn:cts:greekLit:tlg0012.tlg002.omar:8.61	τοὺς δέρον ἀμφί θ' ἕπον, τετύκοντό τε δαῖτ' ἐρατεινήν.
urn:cts:greekLit:tlg0012.tlg002.omar:8.62	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
urn:cts:greekLit:tlg0012.tlg002.omar:8.63	τὸν πέρι μοῦς' ἐφίλησε, δίδου δ' ἀγαθόν τε κακόν τε:
urn:cts:greekLit:tlg0012.tlg002.omar:8.64	ὀφθαλμῶν μὲν ἄμερσε, δίδου δ' ἡδεῖαν ἀοιδήν.
urn:cts:greekLit:tlg0012.tlg002.omar:8.65	τῷ δ' ἄρα Ποντόνοος θῆκε θρόνον ἀργυρόηλον
urn:cts:greekLit:tlg0012.tlg002.omar:8.66	μέσσῳ δαιτυμόνων, πρὸς κίονα μακρὸν ἐρείσας:
urn:cts:greekLit:tlg0012.tlg002.omar:8.67	κὰδ δ' ἐκ πασσαλόφι κρέμασεν φόρμιγγα λίγειαν
urn:cts:greekLit:tlg0012.tlg002.omar:8.68	αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι
urn:cts:greekLit:tlg0012.tlg002.omar:8.69	κῆρυξ: πὰρ δ' ἐτίθει κάνεον καλήν τε τράπεζαν,
urn:cts:greekLit:tlg0012.tlg002.omar:8.70	πὰρ δὲ δέπας οἴνοιο,  πιεῖν ὅτε θυμὸς ἀνώγοι.
urn:cts:greekLit:tlg0012.tlg002.omar:8.71	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:8.72	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:8.73	μοῦς' ἄρ' ἀοιδὸν ἀνῆκεν ἀειδέμεναι κλέα ἀνδρῶν,
urn:cts:greekLit:tlg0012.tlg002.omar:8.74	οἴμης τῆς τότ' ἄρα κλέος οὐρανὸν εὐρὺν ἵκανε,
urn:cts:greekLit:tlg0012.tlg002.omar:8.75	νεῖκος ̓Οδυσσῆος καὶ Πηλεί̈δεω ̓Αχιλῆος,
urn:cts:greekLit:tlg0012.tlg002.omar:8.76	ὥς ποτε δηρίσαντο θεῶν ἐν δαιτὶ θαλείῃ
urn:cts:greekLit:tlg0012.tlg002.omar:8.77	ἐκπάγλοις ἐπέεσσιν, ἄναξ δ' ἀνδρῶν ̓Αγαμέμνων
urn:cts:greekLit:tlg0012.tlg002.omar:8.78	χαῖρε νόῳ, ὅ τ' ἄριστοι ̓Αχαιῶν δηριόωντο.
urn:cts:greekLit:tlg0012.tlg002.omar:8.79	ὣς γάρ οἱ χρείων μυθήσατο Φοῖβος ̓Απόλλων
urn:cts:greekLit:tlg0012.tlg002.omar:8.80	Πυθοῖ ἐν ἠγαθέῃ,  ὅθ' ὑπέρβη λάινον οὐδὸν
urn:cts:greekLit:tlg0012.tlg002.omar:8.81	χρησόμενος: τότε γάρ ῥα κυλίνδετο πήματος ἀρχὴ
urn:cts:greekLit:tlg0012.tlg002.omar:8.82	Τρωσί τε καὶ Δαναοῖσι Διὸς μεγάλου διὰ βουλάς.
urn:cts:greekLit:tlg0012.tlg002.omar:8.83	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
urn:cts:greekLit:tlg0012.tlg002.omar:8.84	πορφύρεον μέγα φᾶρος ἑλὼν χερσὶ στιβαρῇσι
urn:cts:greekLit:tlg0012.tlg002.omar:8.85	κὰκ κεφαλῆς εἴρυσσε,  κάλυψε δὲ καλὰ πρόσωπα:
urn:cts:greekLit:tlg0012.tlg002.omar:8.86	αἴδετο γὰρ Φαίηκας ὑπ' ὀφρύσι δάκρυα λείβων.
urn:cts:greekLit:tlg0012.tlg002.omar:8.87	ἦ τοι ὅτε λήξειεν ἀείδων θεῖος ἀοιδός,
urn:cts:greekLit:tlg0012.tlg002.omar:8.88	δάκρυ ὀμορξάμενος κεφαλῆς ἄπο φᾶρος ἕλεσκε
urn:cts:greekLit:tlg0012.tlg002.omar:8.89	καὶ δέπας ἀμφικύπελλον ἑλὼν σπείσασκε θεοῖσιν:
urn:cts:greekLit:tlg0012.tlg002.omar:8.90	αὐτὰρ ὅτ' ἂψ ἄρχοιτο καὶ ὀτρύνειαν ἀείδειν
urn:cts:greekLit:tlg0012.tlg002.omar:8.91	Φαιήκων οἱ ἄριστοι, ἐπεὶ τέρποντ' ἐπέεσσιν,
urn:cts:greekLit:tlg0012.tlg002.omar:8.92	ἂψ ̓Οδυσεὺς κατὰ κρᾶτα καλυψάμενος γοάασκεν.
urn:cts:greekLit:tlg0012.tlg002.omar:8.93	ἔνθ' ἄλλους μὲν πάντας ἐλάνθανε δάκρυα λείβων,
urn:cts:greekLit:tlg0012.tlg002.omar:8.94	̓Αλκίνοος δέ μιν οἶος ἐπεφράσατ' ἠδ' ἐνόησεν
urn:cts:greekLit:tlg0012.tlg002.omar:8.95	ἥμενος ἄγχ' αὐτοῦ,  βαρὺ δὲ στενάχοντος ἄκουσεν.
urn:cts:greekLit:tlg0012.tlg002.omar:8.96	αἶψα δὲ Φαιήκεσσι φιληρέτμοισι μετηύδα:
urn:cts:greekLit:tlg0012.tlg002.omar:8.97	“κέκλυτε, Φαιήκων ἡγήτορες ἠδὲ μέδοντες.
urn:cts:greekLit:tlg0012.tlg002.omar:8.98	ἤδη μὲν δαιτὸς κεκορήμεθα θυμὸν ἐίσης
urn:cts:greekLit:tlg0012.tlg002.omar:8.99	φόρμιγγός θ', ἣ δαιτὶ συνήορός ἐστι θαλείῃ:
urn:cts:greekLit:tlg0012.tlg002.omar:8.100	νῦν δ' ἐξέλθωμεν καὶ ἀέθλων πειρηθῶμεν
urn:cts:greekLit:tlg0012.tlg002.omar:8.101	πάντων, ὥς χ' ὁ ξεῖνος ἐνίσπῃ οἷσι φίλοισιν
urn:cts:greekLit:tlg0012.tlg002.omar:8.102	οἴκαδε νοστήσας, ὅσσον περιγιγνόμεθ' ἄλλων
urn:cts:greekLit:tlg0012.tlg002.omar:8.103	πύξ τε παλαιμοσύνῃ τε καὶ ἅλμασιν ἠδὲ πόδεσσιν.”
urn:cts:greekLit:tlg0012.tlg002.omar:8.104	ὣς ἄρα φωνήσας ἡγήσατο, τοὶ δ' ἅμ' ἕποντο.
urn:cts:greekLit:tlg0012.tlg002.omar:8.105	κὰδ δ' ἐκ πασσαλόφι κρέμασεν φόρμιγγα λίγειαν,
urn:cts:greekLit:tlg0012.tlg002.omar:8.106	Δημοδόκου δ' ἕλε χεῖρα καὶ ἔξαγεν ἐκ μεγάροιο
urn:cts:greekLit:tlg0012.tlg002.omar:8.107	κῆρυξ: ἦρχε δὲ τῷ αὐτὴν ὁδὸν ἥν περ οἱ ἄλλοι
urn:cts:greekLit:tlg0012.tlg002.omar:8.108	Φαιήκων οἱ ἄριστοι, ἀέθλια θαυμανέοντες.
urn:cts:greekLit:tlg0012.tlg002.omar:8.109	βὰν δ' ἴμεν εἰς ἀγορήν, ἅμα δ' ἕσπετο πουλὺς ὅμιλος,
urn:cts:greekLit:tlg0012.tlg002.omar:8.110	μυρίοι: ἂν δ' ἵσταντο νέοι πολλοί τε καὶ ἐσθλοί.
urn:cts:greekLit:tlg0012.tlg002.omar:8.111	ὦρτο μὲν ̓Ακρόνεώς τε καὶ ̓Ωκύαλος καὶ ̓Ελατρεύς,
urn:cts:greekLit:tlg0012.tlg002.omar:8.112	Ναυτεύς τε Πρυμνεύς τε καὶ ̓Αγχίαλος καὶ ̓Ερετμεύς,
urn:cts:greekLit:tlg0012.tlg002.omar:8.113	Ποντεύς τε Πρωρεύς τε, Θόων ̓Αναβησίνεώς τε
urn:cts:greekLit:tlg0012.tlg002.omar:8.114	̓Αμφίαλός θ', υἱὸς Πολυνήου Τεκτονίδαο:
urn:cts:greekLit:tlg0012.tlg002.omar:8.115	ἂν δὲ καὶ Εὐρύαλος,  βροτολοιγῷ ἶσος ̓́Αρηϊ,
urn:cts:greekLit:tlg0012.tlg002.omar:8.116	Ναυβολίδης, ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.omar:8.117	πάντων Φαιήκων μετ' ἀμύμονα Λαοδάμαντα.
urn:cts:greekLit:tlg0012.tlg002.omar:8.118	ἂν δ' ἔσταν τρεῖς παῖδες ἀμύμονος ̓Αλκινόοιο,
urn:cts:greekLit:tlg0012.tlg002.omar:8.119	Λαοδάμας θ' ̔́Αλιός τε καὶ ἀντίθεος Κλυτόνηος.
urn:cts:greekLit:tlg0012.tlg002.omar:8.120	οἱ δ' ἦ τοι πρῶτον μὲν ἐπειρήσαντο πόδεσσι.
urn:cts:greekLit:tlg0012.tlg002.omar:8.121	τοῖσι δ' ἀπὸ νύσσης τέτατο δρόμος: οἱ δ' ἅμα πάντες
urn:cts:greekLit:tlg0012.tlg002.omar:8.122	καρπαλίμως ἐπέτοντο κονίοντες πεδίοιο:
urn:cts:greekLit:tlg0012.tlg002.omar:8.123	τῶν δὲ θέειν ὄχ' ἄριστος ἔην Κλυτόνηος ἀμύμων:
urn:cts:greekLit:tlg0012.tlg002.omar:8.124	ὅσσον τ' ἐν νειῷ οὖρον πέλει ἡμιόνοιιν,
urn:cts:greekLit:tlg0012.tlg002.omar:8.125	τόσσον ὑπεκπροθέων λαοὺς ἵκεθ', οἱ δ' ἐλίποντο.
urn:cts:greekLit:tlg0012.tlg002.omar:8.126	οἱ δὲ παλαιμοσύνης ἀλεγεινῆς πειρήσαντο:
urn:cts:greekLit:tlg0012.tlg002.omar:8.127	τῇ δ' αὖτ' Εὐρύαλος ἀπεκαίνυτο πάντας ἀρίστους.
urn:cts:greekLit:tlg0012.tlg002.omar:8.128	ἅλματι δ' ̓Αμφίαλος πάντων προφερέστατος ἦεν:
urn:cts:greekLit:tlg0012.tlg002.omar:8.129	δίσκῳ δ' αὖ πάντων πολὺ φέρτατος ἦεν ̓Ελατρεύς,
urn:cts:greekLit:tlg0012.tlg002.omar:8.130	πὺξ δ' αὖ Λαοδάμας,  ἀγαθὸς πάϊς ̓Αλκινόοιο.
urn:cts:greekLit:tlg0012.tlg002.omar:8.131	αὐτὰρ ἐπεὶ δὴ πάντες ἐτέρφθησαν φρέν' ἀέθλοις,
urn:cts:greekLit:tlg0012.tlg002.omar:8.132	τοῖς ἄρα Λαοδάμας μετέφη πάϊς ̓Αλκινόοιο:
urn:cts:greekLit:tlg0012.tlg002.omar:8.133	“δεῦτε, φίλοι, τὸν ξεῖνον ἐρώμεθα εἴ τιν' ἄεθλον
urn:cts:greekLit:tlg0012.tlg002.omar:8.134	οἶδέ τε καὶ δεδάηκε. φυήν γε μὲν οὐ κακός ἐστι,
urn:cts:greekLit:tlg0012.tlg002.omar:8.135	μηρούς τε κνήμας τε καὶ ἄμφω χεῖρας ὕπερθεν
urn:cts:greekLit:tlg0012.tlg002.omar:8.136	αὐχένα τε στιβαρὸν μέγα τε σθένος: οὐδέ τι ἥβης
urn:cts:greekLit:tlg0012.tlg002.omar:8.137	δεύεται, ἀλλὰ κακοῖσι συνέρρηκται πολέεσσιν:
urn:cts:greekLit:tlg0012.tlg002.omar:8.138	οὐ γὰρ ἐγώ γέ τί φημι κακώτερον ἄλλο θαλάσσης
urn:cts:greekLit:tlg0012.tlg002.omar:8.139	ἄνδρα γε συγχεῦαι, εἰ καὶ μάλα καρτερὸς εἴη.”
urn:cts:greekLit:tlg0012.tlg002.omar:8.140	τὸν δ' αὖτ' Εὐρύαλος ἀπαμείβετο φώνησέν τε:
urn:cts:greekLit:tlg0012.tlg002.omar:8.141	“Λαοδάμα, μάλα τοῦτο ἔπος κατὰ μοῖραν ἔειπες.
urn:cts:greekLit:tlg0012.tlg002.omar:8.142	αὐτὸς νῦν προκάλεσσαι ἰὼν καὶ πέφραδε μῦθον.”
urn:cts:greekLit:tlg0012.tlg002.omar:8.143	αὐτὰρ ἐπεὶ τό γ' ἄκους' ἀγαθὸς πάϊς ̓Αλκινόοιο,
urn:cts:greekLit:tlg0012.tlg002.omar:8.144	στῆ ῥ' ἐς μέσσον ἰὼν καὶ ̓Οδυσσῆα προσέειπε:
urn:cts:greekLit:tlg0012.tlg002.omar:8.145	“δεῦρ' ἄγε καὶ σύ,  ξεῖνε πάτερ, πείρησαι ἀέθλων,
urn:cts:greekLit:tlg0012.tlg002.omar:8.146	εἴ τινά που δεδάηκας: ἔοικε δέ ς' ἴδμεν ἀέθλους:
urn:cts:greekLit:tlg0012.tlg002.omar:8.147	οὐ μὲν γὰρ μεῖζον κλέος ἀνέρος ὄφρα κ' ἔῃσιν,
urn:cts:greekLit:tlg0012.tlg002.omar:8.148	ἤ ὅ τι ποσσίν τε ῥέξῃ καὶ χερσὶν ἑῇσιν.
urn:cts:greekLit:tlg0012.tlg002.omar:8.149	ἀλλ' ἄγε πείρησαι, σκέδασον δ' ἀπὸ κήδεα θυμοῦ.
urn:cts:greekLit:tlg0012.tlg002.omar:8.150	σοὶ δ' ὁδὸς οὐκέτι δηρὸν ἀπέσσεται,  ἀλλά τοι ἤδη
urn:cts:greekLit:tlg0012.tlg002.omar:8.151	νηῦς τε κατείρυσται καὶ ἐπαρτέες εἰσὶν ἑταῖροι.”
urn:cts:greekLit:tlg0012.tlg002.omar:8.152	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:8.153	“Λαοδάμα, τί με ταῦτα κελεύετε κερτομέοντες;
urn:cts:greekLit:tlg0012.tlg002.omar:8.154	κήδεά μοι καὶ μᾶλλον ἐνὶ φρεσὶν ἤ περ ἄεθλοι,
urn:cts:greekLit:tlg0012.tlg002.omar:8.155	ὃς πρὶν μὲν μάλα πολλὰ πάθον καὶ πολλὰ μόγησα,
urn:cts:greekLit:tlg0012.tlg002.omar:8.156	νῦν δὲ μεθ' ὑμετέρῃ ἀγορῇ νόστοιο χατίζων
urn:cts:greekLit:tlg0012.tlg002.omar:8.157	ἧμαι, λισσόμενος βασιλῆά τε πάντα τε δῆμον.”
urn:cts:greekLit:tlg0012.tlg002.omar:8.158	τὸν δ' αὖτ' Εὐρύαλος ἀπαμείβετο νείκεσέ τ' ἄντην:
urn:cts:greekLit:tlg0012.tlg002.omar:8.159	“οὐ γάρ ς' οὐδέ, ξεῖνε, δαήμονι φωτὶ ἐίσκω
urn:cts:greekLit:tlg0012.tlg002.omar:8.160	ἄθλων,  οἷά τε πολλὰ μετ' ἀνθρώποισι πέλονται,
urn:cts:greekLit:tlg0012.tlg002.omar:8.161	ἀλλὰ τῷ, ὅς θ' ἅμα νηὶ πολυκλήιδι θαμίζων,
urn:cts:greekLit:tlg0012.tlg002.omar:8.162	ἀρχὸς ναυτάων οἵ τε πρηκτῆρες ἔασιν,
urn:cts:greekLit:tlg0012.tlg002.omar:8.163	φόρτου τε μνήμων καὶ ἐπίσκοπος ᾖσιν ὁδαίων
urn:cts:greekLit:tlg0012.tlg002.omar:8.164	κερδέων θ' ἁρπαλέων: οὐδ' ἀθλητῆρι ἔοικας.”
urn:cts:greekLit:tlg0012.tlg002.omar:8.165	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:8.166	“ξεῖν',  οὐ καλὸν ἔειπες: ἀτασθάλῳ ἀνδρὶ ἔοικας.
urn:cts:greekLit:tlg0012.tlg002.omar:8.167	οὕτως οὐ πάντεσσι θεοὶ χαρίεντα διδοῦσιν
urn:cts:greekLit:tlg0012.tlg002.omar:8.168	ἀνδράσιν, οὔτε φυὴν οὔτ' ἂρ φρένας οὔτ' ἀγορητύν.
urn:cts:greekLit:tlg0012.tlg002.omar:8.169	ἄλλος μὲν γάρ τ' εἶδος ἀκιδνότερος πέλει ἀνήρ,
urn:cts:greekLit:tlg0012.tlg002.omar:8.170	ἀλλὰ θεὸς μορφὴν ἔπεσι στέφει,  οἱ δέ τ' ἐς αὐτὸν
urn:cts:greekLit:tlg0012.tlg002.omar:8.171	τερπόμενοι λεύσσουσιν: ὁ δ' ἀσφαλέως ἀγορεύει
urn:cts:greekLit:tlg0012.tlg002.omar:8.172	αἰδοῖ μειλιχίῃ, μετὰ δὲ πρέπει ἀγρομένοισιν,
urn:cts:greekLit:tlg0012.tlg002.omar:8.173	ἐρχόμενον δ' ἀνὰ ἄστυ θεὸν ὣς εἰσορόωσιν.
urn:cts:greekLit:tlg0012.tlg002.omar:8.174	ἄλλος δ' αὖ εἶδος μὲν ἀλίγκιος ἀθανάτοισιν,
urn:cts:greekLit:tlg0012.tlg002.omar:8.175	ἀλλ' οὔ οἱ χάρις ἀμφιπεριστέφεται ἐπέεσσιν,
urn:cts:greekLit:tlg0012.tlg002.omar:8.176	ὡς καὶ σοὶ εἶδος μὲν ἀριπρεπές, οὐδέ κεν ἄλλως
urn:cts:greekLit:tlg0012.tlg002.omar:8.177	οὐδὲ θεὸς τεύξειε, νόον δ' ἀποφώλιός ἐσσι.
urn:cts:greekLit:tlg0012.tlg002.omar:8.178	ὤρινάς μοι θυμὸν ἐνὶ στήθεσσι φίλοισιν
urn:cts:greekLit:tlg0012.tlg002.omar:8.179	εἰπὼν οὐ κατὰ κόσμον. ἐγὼ δ' οὐ νῆις ἀέθλων,
urn:cts:greekLit:tlg0012.tlg002.omar:8.180	ὡς σύ γε μυθεῖαι,  ἀλλ' ἐν πρώτοισιν ὀίω
urn:cts:greekLit:tlg0012.tlg002.omar:8.181	ἔμμεναι, ὄφρ' ἥβῃ τε πεποίθεα χερσί τ' ἐμῇσι.
urn:cts:greekLit:tlg0012.tlg002.omar:8.182	νῦν δ' ἔχομαι κακότητι καὶ ἄλγεσι: πολλὰ γὰρ ἔτλην
urn:cts:greekLit:tlg0012.tlg002.omar:8.183	ἀνδρῶν τε πτολέμους ἀλεγεινά τε κύματα πείρων.
urn:cts:greekLit:tlg0012.tlg002.omar:8.184	ἀλλὰ καὶ ὥς, κακὰ πολλὰ παθών, πειρήσομ' ἀέθλων:
urn:cts:greekLit:tlg0012.tlg002.omar:8.185	θυμοδακὴς γὰρ μῦθος,  ἐπώτρυνας δέ με εἰπών.”
urn:cts:greekLit:tlg0012.tlg002.omar:8.186	ἦ ῥα καὶ αὐτῷ φάρει ἀναί̈ξας λάβε δίσκον
urn:cts:greekLit:tlg0012.tlg002.omar:8.187	μείζονα καὶ πάχετον, στιβαρώτερον οὐκ ὀλίγον περ
urn:cts:greekLit:tlg0012.tlg002.omar:8.188	ἢ οἵῳ Φαίηκες ἐδίσκεον ἀλλήλοισι.
urn:cts:greekLit:tlg0012.tlg002.omar:8.189	τόν ῥα περιστρέψας ἧκε στιβαρῆς ἀπὸ χειρός,
urn:cts:greekLit:tlg0012.tlg002.omar:8.190	βόμβησεν δὲ λίθος: κατὰ δ' ἔπτηξαν ποτὶ γαίῃ
urn:cts:greekLit:tlg0012.tlg002.omar:8.191	Φαίηκες δολιχήρετμοι, ναυσίκλυτοι ἄνδρες,
urn:cts:greekLit:tlg0012.tlg002.omar:8.192	λᾶος ὑπὸ ῥιπῆς: ὁ δ' ὑπέρπτατο σήματα πάντων
urn:cts:greekLit:tlg0012.tlg002.omar:8.193	ῥίμφα θέων ἀπὸ χειρός. ἔθηκε δὲ τέρματ' ̓Αθήνη
urn:cts:greekLit:tlg0012.tlg002.omar:8.194	ἀνδρὶ δέμας ἐικυῖα, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:8.195	“καί κ' ἀλαός τοι,  ξεῖνε, διακρίνειε τὸ σῆμα
urn:cts:greekLit:tlg0012.tlg002.omar:8.196	ἀμφαφόων, ἐπεὶ οὔ τι μεμιγμένον ἐστὶν ὁμίλῳ,
urn:cts:greekLit:tlg0012.tlg002.omar:8.197	ἀλλὰ πολὺ πρῶτον. σὺ δὲ θάρσει τόνδε γ' ἄεθλον:
urn:cts:greekLit:tlg0012.tlg002.omar:8.198	οὔ τις Φαιήκων τόδε γ' ἵξεται, οὐδ' ὑπερήσει.”
urn:cts:greekLit:tlg0012.tlg002.omar:8.199	“ὣς φάτο, γήθησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:8.200	χαὶρων,  οὕνεχ' ἑταῖρον ἐνηέα λεῦσς' ἐν ἀγῶνι.
urn:cts:greekLit:tlg0012.tlg002.omar:8.201	καὶ τότε κουφότερον μετεφώνεε Φαιήκεσσιν:
urn:cts:greekLit:tlg0012.tlg002.omar:8.202	“τοῦτον νῦν ἀφίκεσθε, νέοι. τάχα δ' ὕστερον ἄλλον
urn:cts:greekLit:tlg0012.tlg002.omar:8.203	ἥσειν ἢ τοσσοῦτον ὀίομαι ἢ ἔτι μᾶσσον.
urn:cts:greekLit:tlg0012.tlg002.omar:8.204	τῶν δ' ἄλλων ὅτινα κραδίη θυμός τε κελεύει,
urn:cts:greekLit:tlg0012.tlg002.omar:8.205	δεῦρ' ἄγε πειρηθήτω,  ἐπεί μ' ἐχολώσατε λίην,
urn:cts:greekLit:tlg0012.tlg002.omar:8.206	ἢ πὺξ ἠὲ πάλῃ ἢ καὶ ποσίν, οὔ τι μεγαίρω,
urn:cts:greekLit:tlg0012.tlg002.omar:8.207	πάντων Φαιήκων, πλήν γ' αὐτοῦ Λαοδάμαντος.
urn:cts:greekLit:tlg0012.tlg002.omar:8.208	ξεῖνος γάρ μοι ὅδ' ἐστί: τίς ἂν φιλέοντι μάχοιτο;
urn:cts:greekLit:tlg0012.tlg002.omar:8.209	ἄφρων δὴ κεῖνός γε καὶ οὐτιδανὸς πέλει ἀνήρ,
urn:cts:greekLit:tlg0012.tlg002.omar:8.210	ὅς τις ξεινοδόκῳ ἔριδα προφέρηται ἀέθλων
urn:cts:greekLit:tlg0012.tlg002.omar:8.211	δήμῳ ἐν ἀλλοδαπῷ: ἕο δ' αὐτοῦ πάντα κολούει.
urn:cts:greekLit:tlg0012.tlg002.omar:8.212	τῶν δ' ἄλλων οὔ πέρ τιν' ἀναίνομαι οὐδ' ἀθερίζω,
urn:cts:greekLit:tlg0012.tlg002.omar:8.213	ἀλλ' ἐθέλω ἴδμεν καὶ πειρηθήμεναι ἄντην.
urn:cts:greekLit:tlg0012.tlg002.omar:8.214	πάντα γὰρ οὐ κακός εἰμι, μετ' ἀνδράσιν ὅσσοι ἄεθλοι:
urn:cts:greekLit:tlg0012.tlg002.omar:8.215	εὖ μὲν τόξον οἶδα ἐύξοον ἀμφαφάασθαι:
urn:cts:greekLit:tlg0012.tlg002.omar:8.216	πρῶτός κ' ἄνδρα βάλοιμι ὀιστεύσας ἐν ὁμίλῳ
urn:cts:greekLit:tlg0012.tlg002.omar:8.217	ἀνδρῶν δυσμενέων, εἰ καὶ μάλα πολλοὶ ἑταῖροι
urn:cts:greekLit:tlg0012.tlg002.omar:8.218	ἄγχι παρασταῖεν καὶ τοξαζοίατο φωτῶν.
urn:cts:greekLit:tlg0012.tlg002.omar:8.219	οἶος δή με Φιλοκτήτης ἀπεκαίνυτο τόξῳ
urn:cts:greekLit:tlg0012.tlg002.omar:8.220	δήμῳ ἔνι Τρώων,  ὅτε τοξαζοίμεθ' ̓Αχαιοί.
urn:cts:greekLit:tlg0012.tlg002.omar:8.221	τῶν δ' ἄλλων ἐμέ φημι πολὺ προφερέστερον εἶναι,
urn:cts:greekLit:tlg0012.tlg002.omar:8.222	ὅσσοι νῦν βροτοί εἰσιν ἐπὶ χθονὶ σῖτον ἔδοντες.
urn:cts:greekLit:tlg0012.tlg002.omar:8.223	ἀνδράσι δὲ προτέροισιν ἐριζέμεν οὐκ ἐθελήσω,
urn:cts:greekLit:tlg0012.tlg002.omar:8.224	οὔθ' ̔Ηρακλῆι οὔτ' Εὐρύτῳ Οιχαλιῆι,
urn:cts:greekLit:tlg0012.tlg002.omar:8.225	οἵ ῥα καὶ ἀθανάτοισιν ἐρίζεσκον περὶ τόξων.
urn:cts:greekLit:tlg0012.tlg002.omar:8.226	τῷ ῥα καὶ αἶψ' ἔθανεν μέγας Εὔρυτος, οὐδ' ἐπὶ γῆρας
urn:cts:greekLit:tlg0012.tlg002.omar:8.227	ἵκετ' ἐνὶ μεγάροισι: χολωσάμενος γὰρ ̓Απόλλων
urn:cts:greekLit:tlg0012.tlg002.omar:8.228	ἔκτανεν, οὕνεκά μιν προκαλίζετο τοξάζεσθαι.
urn:cts:greekLit:tlg0012.tlg002.omar:8.229	δουρὶ δ' ἀκοντίζω ὅσον οὐκ ἄλλος τις ὀιστῷ.
urn:cts:greekLit:tlg0012.tlg002.omar:8.230	οἴοισιν δείδοικα ποσὶν μή τίς με παρέλθῃ
urn:cts:greekLit:tlg0012.tlg002.omar:8.231	Φαιήκων: λίην γὰρ ἀεικελίως ἐδαμάσθην
urn:cts:greekLit:tlg0012.tlg002.omar:8.232	κύμασιν ἐν πολλοῖς, ἐπεὶ οὐ κομιδὴ κατὰ νῆα
urn:cts:greekLit:tlg0012.tlg002.omar:8.233	ἦεν ἐπηετανός: τῷ μοι φίλα γυῖα λέλυνται.”
urn:cts:greekLit:tlg0012.tlg002.omar:8.234	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.omar:8.235	̓Αλκίνοος δέ μιν οἶος ἀμειβόμενος προσέειπεν:
urn:cts:greekLit:tlg0012.tlg002.omar:8.236	“ξεῖν', ἐπεὶ οὐκ ἀχάριστα μεθ' ἡμῖν ταῦτ' ἀγορεύεις,
urn:cts:greekLit:tlg0012.tlg002.omar:8.237	ἀλλ' ἐθέλεις ἀρετὴν σὴν φαινέμεν, ἥ τοι ὀπηδεῖ,
urn:cts:greekLit:tlg0012.tlg002.omar:8.238	χωόμενος ὅτι ς' οὗτος ἀνὴρ ἐν ἀγῶνι παραστὰς
urn:cts:greekLit:tlg0012.tlg002.omar:8.239	νείκεσεν, ὡς ἂν σὴν ἀρετὴν βροτὸς οὔ τις ὄνοιτο,
urn:cts:greekLit:tlg0012.tlg002.omar:8.240	ὅς τις ἐπίσταιτο ᾗσι φρεσὶν ἄρτια βάζειν:
urn:cts:greekLit:tlg0012.tlg002.omar:8.241	ἀλλ' ἄγε νῦν ἐμέθεν ξυνίει ἔπος, ὄφρα καὶ ἄλλῳ
urn:cts:greekLit:tlg0012.tlg002.omar:8.242	εἴπῃς ἡρώων, ὅτε κεν σοῖς ἐν μεγάροισι
urn:cts:greekLit:tlg0012.tlg002.omar:8.243	δαινύῃ παρὰ σῇ τ' ἀλόχῳ καὶ σοῖσι τέκεσσιν,
urn:cts:greekLit:tlg0012.tlg002.omar:8.244	ἡμετέρης ἀρετῆς μεμνημένος, οἷα καὶ ἡμῖν
urn:cts:greekLit:tlg0012.tlg002.omar:8.245	Ζεὺς ἐπὶ ἔργα τίθησι διαμπερὲς ἐξ ἔτι πατρῶν.
urn:cts:greekLit:tlg0012.tlg002.omar:8.246	οὐ γὰρ πυγμάχοι εἰμὲν ἀμύμονες οὐδὲ παλαισταί,
urn:cts:greekLit:tlg0012.tlg002.omar:8.247	ἀλλὰ ποσὶ κραιπνῶς θέομεν καὶ νηυσὶν ἄριστοι,
urn:cts:greekLit:tlg0012.tlg002.omar:8.248	αἰεὶ δ' ἡμῖν δαίς τε φίλη κίθαρις τε χοροί τε
urn:cts:greekLit:tlg0012.tlg002.omar:8.249	εἵματά τ' ἐξημοιβὰ λοετρά τε θερμὰ καὶ εὐναί.
urn:cts:greekLit:tlg0012.tlg002.omar:8.250	ἀλλ' ἄγε,  Φαιήκων βητάρμονες ὅσσοι ἄριστοι,
urn:cts:greekLit:tlg0012.tlg002.omar:8.251	παίσατε, ὥς χ' ὁ ξεῖνος ἐνίσπῃ οἷσι φίλοισιν
urn:cts:greekLit:tlg0012.tlg002.omar:8.252	οἴκαδε νοστήσας, ὅσσον περιγιγνόμεθ' ἄλλων
urn:cts:greekLit:tlg0012.tlg002.omar:8.253	ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.
urn:cts:greekLit:tlg0012.tlg002.omar:8.254	Δημοδόκῳ δέ τις αἶψα κιὼν φόρμιγγα λίγειαν
urn:cts:greekLit:tlg0012.tlg002.omar:8.255	οἰσέτω,  ἥ που κεῖται ἐν ἡμετέροισι δόμοισιν.”
urn:cts:greekLit:tlg0012.tlg002.omar:8.256	ὣς ἔφατ' ̓Αλκίνοος θεοείκελος, ὦρτο δὲ κῆρυξ
urn:cts:greekLit:tlg0012.tlg002.omar:8.257	οἴσων φόρμιγγα γλαφυρὴν δόμου ἐκ βασιλῆος.
urn:cts:greekLit:tlg0012.tlg002.omar:8.258	αἰσυμνῆται δὲ κριτοὶ ἐννέα πάντες ἀνέσταν
urn:cts:greekLit:tlg0012.tlg002.omar:8.259	δήμιοι, οἳ κατ' ἀγῶνας ἐὺ πρήσσεσκον ἕκαστα,
urn:cts:greekLit:tlg0012.tlg002.omar:8.260	λείηναν δὲ χορόν,  καλὸν δ' εὔρυναν ἀγῶνα.
urn:cts:greekLit:tlg0012.tlg002.omar:8.261	κῆρυξ δ' ἐγγύθεν ἦλθε φέρων φόρμιγγα λίγειαν
urn:cts:greekLit:tlg0012.tlg002.omar:8.262	Δημοδόκῳ: ὁ δ' ἔπειτα κί' ἐς μέσον: ἀμφὶ δὲ κοῦροι
urn:cts:greekLit:tlg0012.tlg002.omar:8.263	πρωθῆβαι ἵσταντο, δαήμονες ὀρχηθμοῖο,
urn:cts:greekLit:tlg0012.tlg002.omar:8.264	πέπληγον δὲ χορὸν θεῖον ποσίν. αὐτὰρ ̓Οδυσσεὺς
urn:cts:greekLit:tlg0012.tlg002.omar:8.265	μαρμαρυγὰς θηεῖτο ποδῶν,  θαύμαζε δὲ θυμῷ.
urn:cts:greekLit:tlg0012.tlg002.omar:8.266	αὐτὰρ ὁ φορμίζων ἀνεβάλλετο καλὸν ἀείδειν
urn:cts:greekLit:tlg0012.tlg002.omar:8.267	ἀμφ' ̓́Αρεος φιλότητος εὐστεφάνου τ' ̓Αφροδίτης,
urn:cts:greekLit:tlg0012.tlg002.omar:8.268	ὡς τὰ πρῶτα μίγησαν ἐν ̔Ηφαίστοιο δόμοισι
urn:cts:greekLit:tlg0012.tlg002.omar:8.269	λάθρῃ, πολλὰ δ' ἔδωκε, λέχος δ' ᾔσχυνε καὶ εὐνὴν
urn:cts:greekLit:tlg0012.tlg002.omar:8.270	̔Ηφαίστοιο ἄνακτος.  ἄφαρ δέ οἱ ἄγγελος ἦλθεν
urn:cts:greekLit:tlg0012.tlg002.omar:8.271	̔́Ηλιος, ὅ σφ' ἐνόησε μιγαζομένους φιλότητι.
urn:cts:greekLit:tlg0012.tlg002.omar:8.272	̔́Ηφαιστος δ' ὡς οὖν θυμαλγέα μῦθον ἄκουσε,
urn:cts:greekLit:tlg0012.tlg002.omar:8.273	βῆ ῥ' ἴμεν ἐς χαλκεῶνα κακὰ φρεσὶ βυσσοδομεύων,
urn:cts:greekLit:tlg0012.tlg002.omar:8.274	ἐν δ' ἔθετ' ἀκμοθέτῳ μέγαν ἄκμονα, κόπτε δὲ δεσμοὺς
urn:cts:greekLit:tlg0012.tlg002.omar:8.275	ἀρρήκτους ἀλύτους,  ὄφρ' ἔμπεδον αὖθι μένοιεν.
urn:cts:greekLit:tlg0012.tlg002.omar:8.276	αὐτὰρ ἐπεὶ δὴ τεῦξε δόλον κεχολωμένος ̓́Αρει,
urn:cts:greekLit:tlg0012.tlg002.omar:8.277	βῆ ῥ' ἴμεν ἐς θάλαμον, ὅθι οἱ φίλα δέμνι' ἔκειτο,
urn:cts:greekLit:tlg0012.tlg002.omar:8.278	ἀμφὶ δ' ἄρ' ἑρμῖσιν χέε δέσματα κύκλῳ ἁπάντῃ:
urn:cts:greekLit:tlg0012.tlg002.omar:8.279	πολλὰ δὲ καὶ καθύπερθε μελαθρόφιν ἐξεκέχυντο,
urn:cts:greekLit:tlg0012.tlg002.omar:8.280	ἠύτ' ἀράχνια λεπτά,  τά γ' οὔ κέ τις οὐδὲ ἴδοιτο,
urn:cts:greekLit:tlg0012.tlg002.omar:8.281	οὐδὲ θεῶν μακάρων: πέρι γὰρ δολόεντα τέτυκτο.
urn:cts:greekLit:tlg0012.tlg002.omar:8.282	αὐτὰρ ἐπεὶ δὴ πάντα δόλον περὶ δέμνια χεῦεν,
urn:cts:greekLit:tlg0012.tlg002.omar:8.283	εἴσατ' ἴμεν ἐς Λῆμνον, ἐυκτίμενον πτολίεθρον,
urn:cts:greekLit:tlg0012.tlg002.omar:8.284	ἥ οἱ γαιάων πολὺ φιλτάτη ἐστὶν ἁπασέων.
urn:cts:greekLit:tlg0012.tlg002.omar:8.285	οὐδ' ἀλαοσκοπιὴν εἶχε χρυσήνιος ̓́Αρης,
urn:cts:greekLit:tlg0012.tlg002.omar:8.286	ὡς ἴδεν ̔́Ηφαιστον κλυτοτέχνην νόσφι κιόντα:
urn:cts:greekLit:tlg0012.tlg002.omar:8.287	βῆ δ' ἰέναι πρὸς δῶμα περικλυτοῦ ̔Ηφαίστοιο
urn:cts:greekLit:tlg0012.tlg002.omar:8.288	ἰσχανόων φιλότητος ἐυστεφάνου Κυθερείης.
urn:cts:greekLit:tlg0012.tlg002.omar:8.289	ἡ δὲ νέον παρὰ πατρὸς ἐρισθενέος Κρονίωνος
urn:cts:greekLit:tlg0012.tlg002.omar:8.290	ἐρχομένη κατ' ἄρ' ἕζεθ': ὁ δ' εἴσω δώματος ᾔει,
urn:cts:greekLit:tlg0012.tlg002.omar:8.291	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:8.292	“δεῦρο, φίλη, λέκτρονδε τραπείομεν εὐνηθέντες:
urn:cts:greekLit:tlg0012.tlg002.omar:8.293	οὐ γὰρ ἔθ' ̔́Ηφαιστος μεταδήμιος, ἀλλά που ἤδη
urn:cts:greekLit:tlg0012.tlg002.omar:8.294	οἴχεται ἐς Λῆμνον μετὰ Σίντιας ἀγριοφώνους.”
urn:cts:greekLit:tlg0012.tlg002.omar:8.295	ὣς φάτο,  τῇ δ' ἀσπαστὸν ἐείσατο κοιμηθῆναι.
urn:cts:greekLit:tlg0012.tlg002.omar:8.296	τὼ δ' ἐς δέμνια βάντε κατέδραθον: ἀμφὶ δὲ δεσμοὶ
urn:cts:greekLit:tlg0012.tlg002.omar:8.297	τεχνήεντες ἔχυντο πολύφρονος ̔Ηφαίστοιο,
urn:cts:greekLit:tlg0012.tlg002.omar:8.298	οὐδέ τι κινῆσαι μελέων ἦν οὐδ' ἀναεῖραι.
urn:cts:greekLit:tlg0012.tlg002.omar:8.299	καὶ τότε δὴ γίγνωσκον, ὅ τ' οὐκέτι φυκτὰ πέλοντο.
urn:cts:greekLit:tlg0012.tlg002.omar:8.300	ἀγχίμολον δέ σφ' ἦλθε περικλυτὸς ἀμφιγυήεις,
urn:cts:greekLit:tlg0012.tlg002.omar:8.301	αὖτις ὑποστρέψας πρὶν Λήμνου γαῖαν ἱκέσθαι:
urn:cts:greekLit:tlg0012.tlg002.omar:8.302	̓Ηέλιος γάρ οἱ σκοπιὴν ἔχεν εἶπέ τε μῦθον.
urn:cts:greekLit:tlg0012.tlg002.omar:8.303	βῆ δ' ἴμεναι πρὸς δῶμα φίλον τετιημένος ἦτορ:
urn:cts:greekLit:tlg0012.tlg002.omar:8.304	ἔστη δ' ἐν προθύροισι, χόλος δέ μιν ἄγριος ᾕρει:
urn:cts:greekLit:tlg0012.tlg002.omar:8.305	σμερδαλέον δ' ἐβόησε,  γέγωνέ τε πᾶσι θεοῖσιν:
urn:cts:greekLit:tlg0012.tlg002.omar:8.306	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.omar:8.307	δεῦθ', ἵνα ἔργα γελαστὰ καὶ οὐκ ἐπιεικτὰ ἴδησθε,
urn:cts:greekLit:tlg0012.tlg002.omar:8.308	ὡς ἐμὲ χωλὸν ἐόντα Διὸς θυγάτηρ ̓Αφροδίτη
urn:cts:greekLit:tlg0012.tlg002.omar:8.309	αἰὲν ἀτιμάζει, φιλέει δ' ἀίδηλον ̓́Αρηα,
urn:cts:greekLit:tlg0012.tlg002.omar:8.310	οὕνεχ' ὁ μὲν καλός τε καὶ ἀρτίπος,  αὐτὰρ ἐγώ γε
urn:cts:greekLit:tlg0012.tlg002.omar:8.311	ἠπεδανὸς γενόμην. ἀτὰρ οὔ τί μοι αἴτιος ἄλλος,
urn:cts:greekLit:tlg0012.tlg002.omar:8.312	ἀλλὰ τοκῆε δύω, τὼ μὴ γείνασθαι ὄφελλον.
urn:cts:greekLit:tlg0012.tlg002.omar:8.313	ἀλλ' ὄψεσθ', ἵνα τώ γε καθεύδετον ἐν φιλότητι
urn:cts:greekLit:tlg0012.tlg002.omar:8.314	εἰς ἐμὰ δέμνια βάντες, ἐγὼ δ' ὁρόων ἀκάχημαι.
urn:cts:greekLit:tlg0012.tlg002.omar:8.315	οὐ μέν σφεας ἔτ' ἔολπα μίνυνθά γε κειέμεν οὕτως
urn:cts:greekLit:tlg0012.tlg002.omar:8.316	καὶ μάλα περ φιλέοντε: τάχ' οὐκ ἐθελήσετον ἄμφω
urn:cts:greekLit:tlg0012.tlg002.omar:8.317	εὕδειν: ἀλλά σφωε δόλος καὶ δεσμὸς ἐρύξει,
urn:cts:greekLit:tlg0012.tlg002.omar:8.318	εἰς ὅ κέ μοι μάλα πάντα πατὴρ ἀποδῷσιν ἔεδνα,
urn:cts:greekLit:tlg0012.tlg002.omar:8.319	ὅσσα οἱ ἐγγυάλιξα κυνώπιδος εἵνεκα κούρης,
urn:cts:greekLit:tlg0012.tlg002.omar:8.320	οὕνεκά οἱ καλὴ θυγάτηρ,  ἀτὰρ οὐκ ἐχέθυμος.”
urn:cts:greekLit:tlg0012.tlg002.omar:8.321	ὣς ἔφαθ', οἱ δ' ἀγέροντο θεοὶ ποτὶ χαλκοβατὲς δῶ:
urn:cts:greekLit:tlg0012.tlg002.omar:8.322	ἦλθε Ποσειδάων γαιήοχος, ἦλθ' ἐριούνης
urn:cts:greekLit:tlg0012.tlg002.omar:8.323	̔Ερμείας, ἦλθεν δὲ ἄναξ ἑκάεργος ̓Απόλλων.
urn:cts:greekLit:tlg0012.tlg002.omar:8.324	θηλύτεραι δὲ θεαὶ μένον αἰδοῖ οἴκοι ἑκάστη.
urn:cts:greekLit:tlg0012.tlg002.omar:8.325	ἔσταν δ' ἐν προθύροισι θεοί,  δωτῆρες ἑάων:
urn:cts:greekLit:tlg0012.tlg002.omar:8.326	ἄσβεστος δ' ἄρ' ἐνῶρτο γέλως μακάρεσσι θεοῖσι
urn:cts:greekLit:tlg0012.tlg002.omar:8.327	τέχνας εἰσορόωσι πολύφρονος ̔Ηφαίστοιο.
urn:cts:greekLit:tlg0012.tlg002.omar:8.328	ὧδε δέ τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:8.329	“οὐκ ἀρετᾷ κακὰ ἔργα: κιχάνει τοι βραδὺς ὠκύν,
urn:cts:greekLit:tlg0012.tlg002.omar:8.330	ὡς καὶ νῦν ̔́Ηφαιστος ἐὼν βραδὺς εἷλεν ̓́Αρηα
urn:cts:greekLit:tlg0012.tlg002.omar:8.331	ὠκύτατόν περ ἐόντα θεῶν οἳ ̓́Ολυμπον ἔχουσιν,
urn:cts:greekLit:tlg0012.tlg002.omar:8.332	χωλὸς ἐὼν τέχνῃσι: τὸ καὶ μοιχάγρι' ὀφέλλει.”
urn:cts:greekLit:tlg0012.tlg002.omar:8.333	ὣς οἱ μὲν τοιαῦτα πρὸς ἀλλήλους ἀγόρευον:
urn:cts:greekLit:tlg0012.tlg002.omar:8.334	̔Ερμῆν δὲ προσέειπεν ἄναξ Διὸς υἱὸς ̓Απόλλων:
urn:cts:greekLit:tlg0012.tlg002.omar:8.335	“̔Ερμεία,  Διὸς υἱέ, διάκτορε, δῶτορ ἑάων,
urn:cts:greekLit:tlg0012.tlg002.omar:8.336	ἦ ῥά κεν ἐν δεσμοῖς ἐθέλοις κρατεροῖσι πιεσθεὶς
urn:cts:greekLit:tlg0012.tlg002.omar:8.337	εὕδειν ἐν λέκτροισι παρὰ χρυσέῃ ̓Αφροδίτῃ;”
urn:cts:greekLit:tlg0012.tlg002.omar:8.338	τὸν δ' ἠμείβετ' ἔπειτα διάκτορος ἀργεϊφόντης:
urn:cts:greekLit:tlg0012.tlg002.omar:8.339	“αἲ γὰρ τοῦτο γένοιτο, ἄναξ ἑκατηβόλ' ̓́Απολλον:
urn:cts:greekLit:tlg0012.tlg002.omar:8.340	δεσμοὶ μὲν τρὶς τόσσοι ἀπείρονες ἀμφὶς ἔχοιεν,
urn:cts:greekLit:tlg0012.tlg002.omar:8.341	ὑμεῖς δ' εἰσορόῳτε θεοὶ πᾶσαί τε θέαιναι,
urn:cts:greekLit:tlg0012.tlg002.omar:8.342	αὐτὰρ ἐγὼν εὕδοιμι παρὰ χρυσέῃ ̓Αφροδίτῃ.”
urn:cts:greekLit:tlg0012.tlg002.omar:8.343	ὣς ἔφατ', ἐν δὲ γέλως ὦρτ' ἀθανάτοισι θεοῖσιν.
urn:cts:greekLit:tlg0012.tlg002.omar:8.344	οὐδὲ Ποσειδάωνα γέλως ἔχε, λίσσετο δ' αἰεὶ
urn:cts:greekLit:tlg0012.tlg002.omar:8.345	̔́Ηφαιστον κλυτοεργὸν ὅπως λύσειεν ̓́Αρηα.
urn:cts:greekLit:tlg0012.tlg002.omar:8.346	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:8.347	“λῦσον: ἐγὼ δέ τοι αὐτὸν ὑπίσχομαι, ὡς σὺ κελεύεις,
urn:cts:greekLit:tlg0012.tlg002.omar:8.348	τίσειν αἴσιμα πάντα μετ' ἀθανάτοισι θεοῖσιν.”
urn:cts:greekLit:tlg0012.tlg002.omar:8.349	τὸν δ' αὖτε προσέειπε περικλυτὸς ἀμφιγυήεις:
urn:cts:greekLit:tlg0012.tlg002.omar:8.350	“μή με,  Ποσείδαον γαιήοχε, ταῦτα κέλευε:
urn:cts:greekLit:tlg0012.tlg002.omar:8.351	δειλαί τοι δειλῶν γε καὶ ἐγγύαι ἐγγυάασθαι.
urn:cts:greekLit:tlg0012.tlg002.omar:8.352	πῶς ἂν ἐγώ σε δέοιμι μετ' ἀθανάτοισι θεοῖσιν,
urn:cts:greekLit:tlg0012.tlg002.omar:8.353	εἴ κεν ̓́Αρης οἴχοιτο χρέος καὶ δεσμὸν ἀλύξας;”
urn:cts:greekLit:tlg0012.tlg002.omar:8.354	τὸν δ' αὖτε προσέειπε Ποσειδάων ἐνοσίχθων:
urn:cts:greekLit:tlg0012.tlg002.omar:8.355	“̔́Ηφαιστ',  εἴ περ γάρ κεν ̓́Αρης χρεῖος ὑπαλύξας
urn:cts:greekLit:tlg0012.tlg002.omar:8.356	οἴχηται φεύγων, αὐτός τοι ἐγὼ τάδε τίσω.”
urn:cts:greekLit:tlg0012.tlg002.omar:8.357	τὸν δ' ἠμείβετ' ἔπειτα περικλυτὸς ἀμφιγυήεις:
urn:cts:greekLit:tlg0012.tlg002.omar:8.358	“οὐκ ἔστ' οὐδὲ ἔοικε τεὸν ἔπος ἀρνήσασθαι.”
urn:cts:greekLit:tlg0012.tlg002.omar:8.359	ὣς εἰπὼν δεσμὸν ἀνίει μένος ̔Ηφαίστοιο.
urn:cts:greekLit:tlg0012.tlg002.omar:8.360	τὼ δ' ἐπεὶ ἐκ δεσμοῖο λύθεν,  κρατεροῦ περ ἐόντος,
urn:cts:greekLit:tlg0012.tlg002.omar:8.361	αὐτίκ' ἀναί̈ξαντε ὁ μὲν Θρῄκηνδε βεβήκει,
urn:cts:greekLit:tlg0012.tlg002.omar:8.362	ἡ δ' ἄρα Κύπρον ἵκανε φιλομμειδὴς ̓Αφροδίτη,
urn:cts:greekLit:tlg0012.tlg002.omar:8.363	ἐς Πάφον: ἔνθα δέ οἱ τέμενος βωμός τε θυήεις.
urn:cts:greekLit:tlg0012.tlg002.omar:8.364	ἔνθα δέ μιν Χάριτες λοῦσαν καὶ χρῖσαν ἐλαίῳ
urn:cts:greekLit:tlg0012.tlg002.omar:8.365	ἀμβρότῳ,  οἷα θεοὺς ἐπενήνοθεν αἰὲν ἐόντας,
urn:cts:greekLit:tlg0012.tlg002.omar:8.366	ἀμφὶ δὲ εἵματα ἕσσαν ἐπήρατα, θαῦμα ἰδέσθαι.
urn:cts:greekLit:tlg0012.tlg002.omar:8.367	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
urn:cts:greekLit:tlg0012.tlg002.omar:8.368	τέρπετ' ἐνὶ φρεσὶν ᾗσιν ἀκούων ἠδὲ καὶ ἄλλοι
urn:cts:greekLit:tlg0012.tlg002.omar:8.369	Φαίηκες δολιχήρετμοι, ναυσίκλυτοι ἄνδρες.
urn:cts:greekLit:tlg0012.tlg002.omar:8.370	̓Αλκίνοος δ' ̔́Αλιον καὶ Λαοδάμαντα κέλευσεν
urn:cts:greekLit:tlg0012.tlg002.omar:8.371	μουνὰξ ὀρχήσασθαι, ἐπεί σφισιν οὔ τις ἔριζεν.
urn:cts:greekLit:tlg0012.tlg002.omar:8.372	οἱ δ' ἐπεὶ οὖν σφαῖραν καλὴν μετὰ χερσὶν ἕλοντο,
urn:cts:greekLit:tlg0012.tlg002.omar:8.373	πορφυρέην, τήν σφιν Πόλυβος ποίησε δαί̈φρων,
urn:cts:greekLit:tlg0012.tlg002.omar:8.374	τὴν ἕτερος ῥίπτασκε ποτὶ νέφεα σκιόεντα
urn:cts:greekLit:tlg0012.tlg002.omar:8.375	ἰδνωθεὶς ὀπίσω,  ὁ δ' ἀπὸ χθονὸς ὑψός' ἀερθεὶς
urn:cts:greekLit:tlg0012.tlg002.omar:8.376	ῥηιδίως μεθέλεσκε, πάρος ποσὶν οὖδας ἱκέσθαι.
urn:cts:greekLit:tlg0012.tlg002.omar:8.377	αὐτὰρ ἐπεὶ δὴ σφαίρῃ ἀν' ἰθὺν πειρήσαντο,
urn:cts:greekLit:tlg0012.tlg002.omar:8.378	ὠρχείσθην δὴ ἔπειτα ποτὶ χθονὶ πουλυβοτείρῃ
urn:cts:greekLit:tlg0012.tlg002.omar:8.379	ταρφέ' ἀμειβομένω: κοῦροι δ' ἐπελήκεον ἄλλοι
urn:cts:greekLit:tlg0012.tlg002.omar:8.380	ἑστεῶτες κατ' ἀγῶνα,  πολὺς δ' ὑπὸ κόμπος ὀρώρει.
urn:cts:greekLit:tlg0012.tlg002.omar:8.381	δὴ τότ' ἄρ' ̓Αλκίνοον προσεφώνεε δῖος ̓Οδυσσεύς:
urn:cts:greekLit:tlg0012.tlg002.omar:8.382	“̓Αλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.omar:8.383	ἠμὲν ἀπείλησας βητάρμονας εἶναι ἀρίστους,
urn:cts:greekLit:tlg0012.tlg002.omar:8.384	ἠδ' ἄρ' ἑτοῖμα τέτυκτο: σέβας μ' ἔχει εἰσορόωντα.”
urn:cts:greekLit:tlg0012.tlg002.omar:8.385	ὣς φάτο,  γήθησεν δ' ἱερὸν μένος ̓Αλκινόοιο,
urn:cts:greekLit:tlg0012.tlg002.omar:8.386	αἶψα δὲ Φαιήκεσσι φιληρέτμοισι μετηύδα:
urn:cts:greekLit:tlg0012.tlg002.omar:8.387	“κέκλυτε, Φαιήκων ἡγήτορες ἠδὲ μέδοντες.
urn:cts:greekLit:tlg0012.tlg002.omar:8.388	ὁ ξεῖνος μάλα μοι δοκέει πεπνυμένος εἶναι.
urn:cts:greekLit:tlg0012.tlg002.omar:8.389	ἀλλ' ἄγε οἱ δῶμεν ξεινήιον, ὡς ἐπιεικές.
urn:cts:greekLit:tlg0012.tlg002.omar:8.390	δώδεκα γὰρ κατὰ δῆμον ἀριπρεπέες βασιλῆες
urn:cts:greekLit:tlg0012.tlg002.omar:8.391	ἀρχοὶ κραίνουσι, τρισκαιδέκατος δ' ἐγὼ αὐτός:
urn:cts:greekLit:tlg0012.tlg002.omar:8.392	τῶν οἱ ἕκαστος φᾶρος ἐυπλυνὲς ἠδὲ χιτῶνα
urn:cts:greekLit:tlg0012.tlg002.omar:8.393	καὶ χρυσοῖο τάλαντον ἐνείκατε τιμήεντος.
urn:cts:greekLit:tlg0012.tlg002.omar:8.394	αἶψα δὲ πάντα φέρωμεν ἀολλέα, ὄφρ' ἐνὶ χερσὶν
urn:cts:greekLit:tlg0012.tlg002.omar:8.395	ξεῖνος ἔχων ἐπὶ δόρπον ἴῃ χαίρων ἐνὶ θυμῷ.
urn:cts:greekLit:tlg0012.tlg002.omar:8.396	Εὐρύαλος δέ ἑ αὐτὸν ἀρεσσάσθω ἐπέεσσι
urn:cts:greekLit:tlg0012.tlg002.omar:8.397	καὶ δώρῳ, ἐπεὶ οὔ τι ἔπος κατὰ μοῖραν ἔειπεν.”
urn:cts:greekLit:tlg0012.tlg002.omar:8.398	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον,
urn:cts:greekLit:tlg0012.tlg002.omar:8.399	δῶρα δ' ἄρ' οἰσέμεναι πρόεσαν κήρυκα ἕκαστος.
urn:cts:greekLit:tlg0012.tlg002.omar:8.400	τὸν δ' αὖτ' Εὐρύαλος ἀπαμείβετο φώνησέν τε:
urn:cts:greekLit:tlg0012.tlg002.omar:8.401	“̓Αλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.omar:8.402	τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.
urn:cts:greekLit:tlg0012.tlg002.omar:8.403	δώσω οἱ τόδ' ἄορ παγχάλκεον, ᾧ ἔπι κώπη
urn:cts:greekLit:tlg0012.tlg002.omar:8.404	ἀργυρέη, κολεὸν δὲ νεοπρίστου ἐλέφαντος
urn:cts:greekLit:tlg0012.tlg002.omar:8.405	ἀμφιδεδίνηται: πολέος δέ οἱ ἄξιον ἔσται.”
urn:cts:greekLit:tlg0012.tlg002.omar:8.406	ὣς εἰπὼν ἐν χερσὶ τίθει ξίφος ἀργυρόηλον
urn:cts:greekLit:tlg0012.tlg002.omar:8.407	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:8.408	“χαῖρε, πάτερ ὦ ξεῖνε: ἔπος δ' εἴ πέρ τι βέβακται
urn:cts:greekLit:tlg0012.tlg002.omar:8.409	δεινόν, ἄφαρ τὸ φέροιεν ἀναρπάξασαι ἄελλαι.
urn:cts:greekLit:tlg0012.tlg002.omar:8.410	σοὶ δὲ θεοὶ ἄλοχόν τ' ἰδέειν καὶ πατρίδ' ἱκέσθαι
urn:cts:greekLit:tlg0012.tlg002.omar:8.411	δοῖεν, ἐπεὶ δὴ δηθὰ φίλων ἄπο πήματα πάσχεις.”
urn:cts:greekLit:tlg0012.tlg002.omar:8.412	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:8.413	“καὶ σὺ φίλος μάλα χαῖρε, θεοὶ δέ τοι ὄλβια δοῖεν.
urn:cts:greekLit:tlg0012.tlg002.omar:8.414	μηδέ τι τοι ξίφεός γε ποθὴ μετόπισθε γένοιτο
urn:cts:greekLit:tlg0012.tlg002.omar:8.415	τούτου,  ὃ δή μοι δῶκας ἀρεσσάμενος ἐπέεσσιν.”
urn:cts:greekLit:tlg0012.tlg002.omar:8.416	ἦ ῥα καὶ ἀμφ' ὤμοισι θέτο ξίφος ἀργυρόηλον.
urn:cts:greekLit:tlg0012.tlg002.omar:8.417	δύσετό τ' ἠέλιος, καὶ τῷ κλυτὰ δῶρα παρῆεν.
urn:cts:greekLit:tlg0012.tlg002.omar:8.418	καὶ τά γ' ἐς ̓Αλκινόοιο φέρον κήρυκες ἀγαυοί:
urn:cts:greekLit:tlg0012.tlg002.omar:8.419	δεξάμενοι δ' ἄρα παῖδες ἀμύμονος ̓Αλκινόοιο
urn:cts:greekLit:tlg0012.tlg002.omar:8.420	μητρὶ παρ' αἰδοίῃ ἔθεσαν περικαλλέα δῶρα.
urn:cts:greekLit:tlg0012.tlg002.omar:8.421	τοῖσιν δ' ἡγεμόνευ' ἱερὸν μένος ̓Αλκινόοιο,
urn:cts:greekLit:tlg0012.tlg002.omar:8.422	ἐλθόντες δὲ καθῖζον ἐν ὑψηλοῖσι θρόνοισι.
urn:cts:greekLit:tlg0012.tlg002.omar:8.423	δή ῥα τότ' ̓Αρήτην προσέφη μένος ̓Αλκινόοιο:
urn:cts:greekLit:tlg0012.tlg002.omar:8.424	“δεῦρο, γύναι, φέρε χηλὸν ἀριπρεπέ', ἥ τις ἀρίστη:
urn:cts:greekLit:tlg0012.tlg002.omar:8.425	ἐν δ' αὐτὴ θὲς φᾶρος ἐυπλυνὲς ἠδὲ χιτῶνα.
urn:cts:greekLit:tlg0012.tlg002.omar:8.426	ἀμφὶ δέ οἱ πυρὶ χαλκὸν ἰήνατε, θέρμετε δ' ὕδωρ,
urn:cts:greekLit:tlg0012.tlg002.omar:8.427	ὄφρα λοεσσάμενός τε ἰδών τ' ἐὺ κείμενα πάντα
urn:cts:greekLit:tlg0012.tlg002.omar:8.428	δῶρα, τά οἱ Φαίηκες ἀμύμονες ἐνθάδ' ἔνεικαν,
urn:cts:greekLit:tlg0012.tlg002.omar:8.429	δαιτί τε τέρπηται καὶ ἀοιδῆς ὕμνον ἀκούων.
urn:cts:greekLit:tlg0012.tlg002.omar:8.430	καί οἱ ἐγὼ τόδ' ἄλεισον ἐμὸν περικαλλὲς ὀπάσσω,
urn:cts:greekLit:tlg0012.tlg002.omar:8.431	χρύσεον, ὄφρ' ἐμέθεν μεμνημένος ἤματα πάντα
urn:cts:greekLit:tlg0012.tlg002.omar:8.432	σπένδῃ ἐνὶ μεγάρῳ Διί τ' ἄλλοισίν τε θεοῖσιν.”
urn:cts:greekLit:tlg0012.tlg002.omar:8.433	ὣς ἔφατ', ̓Αρήτη δὲ μετὰ δμῳῇσιν ἔειπεν
urn:cts:greekLit:tlg0012.tlg002.omar:8.434	ἀμφὶ πυρὶ στῆσαι τρίποδα μέγαν ὅττι τάχιστα.
urn:cts:greekLit:tlg0012.tlg002.omar:8.435	αἱ δὲ λοετροχόον τρίποδ' ἵστασαν ἐν πυρὶ κηλέῳ,
urn:cts:greekLit:tlg0012.tlg002.omar:8.436	ἔν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλοῦσαι.
urn:cts:greekLit:tlg0012.tlg002.omar:8.437	γάστρην μὲν τρίποδος πῦρ ἄμφεπε, θέρμετο δ' ὕδωρ:
urn:cts:greekLit:tlg0012.tlg002.omar:8.438	τόφρα δ' ἄρ' ̓Αρήτη ξείνῳ περικαλλέα χηλὸν
urn:cts:greekLit:tlg0012.tlg002.omar:8.439	ἐξέφερεν θαλάμοιο, τίθει δ' ἐνὶ κάλλιμα δῶρα,
urn:cts:greekLit:tlg0012.tlg002.omar:8.440	ἐσθῆτα χρυσόν τε,  τά οἱ Φαίηκες ἔδωκαν:
urn:cts:greekLit:tlg0012.tlg002.omar:8.441	ἐν δ' αὐτὴ φᾶρος θῆκεν καλόν τε χιτῶνα,
urn:cts:greekLit:tlg0012.tlg002.omar:8.442	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:8.443	“αὐτὸς νῦν ἴδε πῶμα, θοῶς δ' ἐπὶ δεσμὸν ἴηλον,
urn:cts:greekLit:tlg0012.tlg002.omar:8.444	μή τίς τοι καθ' ὁδὸν δηλήσεται, ὁππότ' ἂν αὖτε
urn:cts:greekLit:tlg0012.tlg002.omar:8.445	εὕδῃσθα γλυκὺν ὕπνον ἰὼν ἐν νηὶ μελαίνῃ.”
urn:cts:greekLit:tlg0012.tlg002.omar:8.446	αὐτὰρ ἐπεὶ τό γ' ἄκουσε πολύτλας δῖος ̓Οδυσσεύς,
urn:cts:greekLit:tlg0012.tlg002.omar:8.447	αὐτίκ' ἐπήρτυε πῶμα, θοῶς δ' ἐπὶ δεσμὸν ἴηλεν
urn:cts:greekLit:tlg0012.tlg002.omar:8.448	ποικίλον, ὅν ποτέ μιν δέδαε φρεσὶ πότνια Κίρκη:
urn:cts:greekLit:tlg0012.tlg002.omar:8.449	αὐτόδιον δ' ἄρα μιν ταμίη λούσασθαι ἀνώγει
urn:cts:greekLit:tlg0012.tlg002.omar:8.450	ἔς ῥ' ἀσάμινθον βάνθ': ὁ δ' ἄρ ἀσπασίως ἴδε θυμῷ
urn:cts:greekLit:tlg0012.tlg002.omar:8.451	θερμὰ λοέτρ', ἐπεὶ οὔ τι κομιζόμενός γε θάμιζεν,
urn:cts:greekLit:tlg0012.tlg002.omar:8.452	ἐπεὶ δὴ λίπε δῶμα Καλυψοῦς ἠυκόμοιο.
urn:cts:greekLit:tlg0012.tlg002.omar:8.453	τόφρα δέ οἱ κομιδή γε θεῷ ὣς ἔμπεδος ἦεν.
urn:cts:greekLit:tlg0012.tlg002.omar:8.454	τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.omar:8.455	ἀμφὶ δέ μιν χλαῖναν καλὴν βάλον ἠδὲ χιτῶνα,
urn:cts:greekLit:tlg0012.tlg002.omar:8.456	ἔκ ῥ' ἀσαμίνθου βὰς ἄνδρας μέτα οἰνοποτῆρας
urn:cts:greekLit:tlg0012.tlg002.omar:8.457	ἤιε: Ναυσικάα δὲ θεῶν ἄπο κάλλος ἔχουσα
urn:cts:greekLit:tlg0012.tlg002.omar:8.458	στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.omar:8.459	θαύμαζεν δ' ̓Οδυσῆα ἐν ὀφθαλμοῖσιν ὁρῶσα,
urn:cts:greekLit:tlg0012.tlg002.omar:8.460	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:8.461	“χαῖρε, ξεῖν', ἵνα καί ποτ' ἐὼν ἐν πατρίδι γαίῃ
urn:cts:greekLit:tlg0012.tlg002.omar:8.462	μνήσῃ ἐμεῦ, ὅτι μοι πρώτῃ ζωάγρι' ὀφέλλεις.”
urn:cts:greekLit:tlg0012.tlg002.omar:8.463	τὴν δ' ἀπαμειβόμενος προσέφη πολύμητις ̓Οδυσσεύς.
urn:cts:greekLit:tlg0012.tlg002.omar:8.464	“Ναυσικάα θύγατερ μεγαλήτορος ̓Αλκινόοιο,
urn:cts:greekLit:tlg0012.tlg002.omar:8.465	οὕτω νῦν Ζεὺς θείη,  ἐρίγδουπος πόσις ̔́Ηρης,
urn:cts:greekLit:tlg0012.tlg002.omar:8.466	οἴκαδέ τ' ἐλθέμεναι καὶ νόστιμον ἦμαρ ἰδέσθαι:
urn:cts:greekLit:tlg0012.tlg002.omar:8.467	τῷ κέν τοι καὶ κεῖθι θεῷ ὣς εὐχετοῴμην
urn:cts:greekLit:tlg0012.tlg002.omar:8.468	αἰεὶ ἤματα πάντα: σὺ γάρ μ' ἐβιώσαο, κούρη.”
urn:cts:greekLit:tlg0012.tlg002.omar:8.469	ἦ ῥα καὶ ἐς θρόνον ἷζε παρ' ̓Αλκίνοον βασιλῆα:
urn:cts:greekLit:tlg0012.tlg002.omar:8.470	οἱ δ' ἤδη μοίρας τ' ἔνεμον κερόωντό τε οἶνον.
urn:cts:greekLit:tlg0012.tlg002.omar:8.471	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
urn:cts:greekLit:tlg0012.tlg002.omar:8.472	Δημόδοκον λαοῖσι τετιμένον: εἷσε δ' ἄρ' αὐτὸν
urn:cts:greekLit:tlg0012.tlg002.omar:8.473	μέσσῳ δαιτυμόνων, πρὸς κίονα μακρὸν ἐρείσας.
urn:cts:greekLit:tlg0012.tlg002.omar:8.474	δὴ τότε κήρυκα προσέφη πολύμητις ̓Οδυσσεύς,
urn:cts:greekLit:tlg0012.tlg002.omar:8.475	νώτου ἀποπροταμών,  ἐπὶ δὲ πλεῖον ἐλέλειπτο,
urn:cts:greekLit:tlg0012.tlg002.omar:8.476	ἀργιόδοντος ὑός, θαλερὴ δ' ἦν ἀμφὶς ἀλοιφή:
urn:cts:greekLit:tlg0012.tlg002.omar:8.477	“κῆρυξ, τῆ δή, τοῦτο πόρε κρέας, ὄφρα φάγῃσιν,
urn:cts:greekLit:tlg0012.tlg002.omar:8.478	Δημοδόκῳ: καί μιν προσπτύξομαι ἀχνύμενός περ:
urn:cts:greekLit:tlg0012.tlg002.omar:8.479	πᾶσι γὰρ ἀνθρώποισιν ἐπιχθονίοισιν ἀοιδοὶ
urn:cts:greekLit:tlg0012.tlg002.omar:8.480	τιμῆς ἔμμοροί εἰσι καὶ αἰδοῦς,  οὕνεκ' ἄρα σφέας
urn:cts:greekLit:tlg0012.tlg002.omar:8.481	οἴμας μοῦς' ἐδίδαξε, φίλησε δὲ φῦλον ἀοιδῶν.”
urn:cts:greekLit:tlg0012.tlg002.omar:8.482	ὣς ἄρ' ἔφη, κῆρυξ δὲ φέρων ἐν χερσὶν ἔθηκεν
urn:cts:greekLit:tlg0012.tlg002.omar:8.483	ἥρῳ Δημοδόκῳ: ὁ δ' ἐδέξατο, χαῖρε δὲ θυμῷ.
urn:cts:greekLit:tlg0012.tlg002.omar:8.484	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:8.485	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:8.486	δὴ τότε Δημόδοκον προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:8.487	“Δημόδοκ', ἔξοχα δή σε βροτῶν αἰνίζομ' ἁπάντων.
urn:cts:greekLit:tlg0012.tlg002.omar:8.488	ἢ σέ γε μοῦς' ἐδίδαξε, Διὸς πάϊς, ἢ σέ γ' ̓Απόλλων:
urn:cts:greekLit:tlg0012.tlg002.omar:8.489	λίην γὰρ κατὰ κόσμον ̓Αχαιῶν οἶτον ἀείδεις,
urn:cts:greekLit:tlg0012.tlg002.omar:8.490	ὅσς' ἔρξαν τ' ἔπαθόν τε καὶ ὅσς' ἐμόγησαν ̓Αχαιοί,
urn:cts:greekLit:tlg0012.tlg002.omar:8.491	ὥς τέ που ἢ αὐτὸς παρεὼν ἢ ἄλλου ἀκούσας.
urn:cts:greekLit:tlg0012.tlg002.omar:8.492	ἀλλ' ἄγε δὴ μετάβηθι καὶ ἵππου κόσμον ἄεισον
urn:cts:greekLit:tlg0012.tlg002.omar:8.493	δουρατέου, τὸν ̓Επειὸς ἐποίησεν σὺν ̓Αθήνῃ,
urn:cts:greekLit:tlg0012.tlg002.omar:8.494	ὅν ποτ' ἐς ἀκρόπολιν δόλον ἤγαγε δῖος ̓Οδυσσεὺς
urn:cts:greekLit:tlg0012.tlg002.omar:8.495	ἀνδρῶν ἐμπλήσας οἵ ῥ' ̓́Ιλιον ἐξαλάπαξαν.
urn:cts:greekLit:tlg0012.tlg002.omar:8.496	αἴ κεν δή μοι ταῦτα κατὰ μοῖραν καταλέξῃς,
urn:cts:greekLit:tlg0012.tlg002.omar:8.497	αὐτίκ' ἐγὼ πᾶσιν μυθήσομαι ἀνθρώποισιν,
urn:cts:greekLit:tlg0012.tlg002.omar:8.498	ὡς ἄρα τοι πρόφρων θεὸς ὤπασε θέσπιν ἀοιδήν.”
urn:cts:greekLit:tlg0012.tlg002.omar:8.499	ὣς φάθ', ὁ δ' ὁρμηθεὶς θεοῦ ἤρχετο, φαῖνε δ' ἀοιδήν,
urn:cts:greekLit:tlg0012.tlg002.omar:8.500	ἔνθεν ἑλὼν ὡς οἱ μὲν ἐυσσέλμων ἐπὶ νηῶν
urn:cts:greekLit:tlg0012.tlg002.omar:8.501	βάντες ἀπέπλειον, πῦρ ἐν κλισίῃσι βαλόντες,
urn:cts:greekLit:tlg0012.tlg002.omar:8.502	̓Αργεῖοι, τοὶ δ' ἤδη ἀγακλυτὸν ἀμφ' ̓Οδυσῆα
urn:cts:greekLit:tlg0012.tlg002.omar:8.503	ἥατ' ἐνὶ Τρώων ἀγορῇ κεκαλυμμένοι ἵππῳ:
urn:cts:greekLit:tlg0012.tlg002.omar:8.504	αὐτοὶ γάρ μιν Τρῶες ἐς ἀκρόπολιν ἐρύσαντο.
urn:cts:greekLit:tlg0012.tlg002.omar:8.505	ὣς ὁ μὲν ἑστήκει,  τοὶ δ' ἄκριτα πόλλ' ἀγόρευον
urn:cts:greekLit:tlg0012.tlg002.omar:8.506	ἥμενοι ἀμφ' αὐτόν: τρίχα δέ σφισιν ἥνδανε βουλή,
urn:cts:greekLit:tlg0012.tlg002.omar:8.507	ἠὲ διαπλῆξαι κοῖλον δόρυ νηλέι χαλκῷ,
urn:cts:greekLit:tlg0012.tlg002.omar:8.508	ἢ κατὰ πετράων βαλέειν ἐρύσαντας ἐπ' ἄκρης,
urn:cts:greekLit:tlg0012.tlg002.omar:8.509	ἢ ἐάαν μέγ' ἄγαλμα θεῶν θελκτήριον εἶναι,
urn:cts:greekLit:tlg0012.tlg002.omar:8.510	τῇ περ δὴ καὶ ἔπειτα τελευτήσεσθαι ἔμελλεν:
urn:cts:greekLit:tlg0012.tlg002.omar:8.511	αἶσα γὰρ ἦν ἀπολέσθαι, ἐπὴν πόλις ἀμφικαλύψῃ
urn:cts:greekLit:tlg0012.tlg002.omar:8.512	δουράτεον μέγαν ἵππον, ὅθ' ἥατο πάντες ἄριστοι
urn:cts:greekLit:tlg0012.tlg002.omar:8.513	̓Αργείων Τρώεσσι φόνον καὶ κῆρα φέροντες.
urn:cts:greekLit:tlg0012.tlg002.omar:8.514	ἤειδεν δ' ὡς ἄστυ διέπραθον υἷες ̓Αχαιῶν
urn:cts:greekLit:tlg0012.tlg002.omar:8.515	ἱππόθεν ἐκχύμενοι,  κοῖλον λόχον ἐκπρολιπόντες.
urn:cts:greekLit:tlg0012.tlg002.omar:8.516	ἄλλον δ' ἄλλῃ ἄειδε πόλιν κεραϊζέμεν αἰπήν,
urn:cts:greekLit:tlg0012.tlg002.omar:8.517	αὐτὰρ ̓Οδυσσῆα προτὶ δώματα Δηιφόβοιο
urn:cts:greekLit:tlg0012.tlg002.omar:8.518	βήμεναι, ἠύτ' ̓́Αρηα σὺν ἀντιθέῳ Μενελάῳ.
urn:cts:greekLit:tlg0012.tlg002.omar:8.519	κεῖθι δὴ αἰνότατον πόλεμον φάτο τολμήσαντα
urn:cts:greekLit:tlg0012.tlg002.omar:8.520	νικῆσαι καὶ ἔπειτα διὰ μεγάθυμον ̓Αθήνην.
urn:cts:greekLit:tlg0012.tlg002.omar:8.521	ταῦτ' ἄρ' ἀοιδὸς ἄειδε περικλυτός: αὐτὰρ ̓Οδυσσεὺς
urn:cts:greekLit:tlg0012.tlg002.omar:8.522	τήκετο, δάκρυ δ' ἔδευεν ὑπὸ βλεφάροισι παρειάς.
urn:cts:greekLit:tlg0012.tlg002.omar:8.523	ὡς δὲ γυνὴ κλαίῃσι φίλον πόσιν ἀμφιπεσοῦσα,
urn:cts:greekLit:tlg0012.tlg002.omar:8.524	ὅς τε ἑῆς πρόσθεν πόλιος λαῶν τε πέσῃσιν,
urn:cts:greekLit:tlg0012.tlg002.omar:8.525	ἄστεϊ καὶ τεκέεσσιν ἀμύνων νηλεὲς ἦμαρ:
urn:cts:greekLit:tlg0012.tlg002.omar:8.526	ἡ μὲν τὸν θνήσκοντα καὶ ἀσπαίροντα ἰδοῦσα
urn:cts:greekLit:tlg0012.tlg002.omar:8.527	ἀμφ' αὐτῷ χυμένη λίγα κωκύει: οἱ δέ τ' ὄπισθε
urn:cts:greekLit:tlg0012.tlg002.omar:8.528	κόπτοντες δούρεσσι μετάφρενον ἠδὲ καὶ ὤμους
urn:cts:greekLit:tlg0012.tlg002.omar:8.529	εἴρερον εἰσανάγουσι, πόνον τ' ἐχέμεν καὶ ὀιζύν:
urn:cts:greekLit:tlg0012.tlg002.omar:8.530	τῆς δ' ἐλεεινοτάτῳ ἄχεϊ φθινύθουσι παρειαί:
urn:cts:greekLit:tlg0012.tlg002.omar:8.531	ὣς ̓Οδυσεὺς ἐλεεινὸν ὑπ' ὀφρύσι δάκρυον εἶβεν.
urn:cts:greekLit:tlg0012.tlg002.omar:8.532	ἔνθ' ἄλλους μὲν πάντας ἐλάνθανε δάκρυα λείβων,
urn:cts:greekLit:tlg0012.tlg002.omar:8.533	̓Αλκίνοος δέ μιν οἶος ἐπεφράσατ' ἠδ' ἐνόησεν,
urn:cts:greekLit:tlg0012.tlg002.omar:8.534	ἥμενος ἄγχ' αὐτοῦ, βαρὺ δὲ στενάχοντος ἄκουσεν.
urn:cts:greekLit:tlg0012.tlg002.omar:8.535	αἶψα δὲ Φαιήκεσσι φιληρέτμοισι μετηύδα:
urn:cts:greekLit:tlg0012.tlg002.omar:8.536	“κέκλυτε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.omar:8.537	Δημόδοκος δ' ἤδη σχεθέτω φόρμιγγα λίγειαν:
urn:cts:greekLit:tlg0012.tlg002.omar:8.538	οὐ γάρ πως πάντεσσι χαριζόμενος τάδ' ἀείδει.
urn:cts:greekLit:tlg0012.tlg002.omar:8.539	ἐξ οὗ δορπέομέν τε καὶ ὤρορε θεῖος ἀοιδός,
urn:cts:greekLit:tlg0012.tlg002.omar:8.540	ἐκ τοῦ δ' οὔ πω παύσατ' ὀιζυροῖο γόοιο
urn:cts:greekLit:tlg0012.tlg002.omar:8.541	ὁ ξεῖνος: μάλα πού μιν ἄχος φρένας ἀμφιβέβηκεν.
urn:cts:greekLit:tlg0012.tlg002.omar:8.542	ἀλλ' ἄγ' ὁ μὲν σχεθέτω, ἵν' ὁμῶς τερπώμεθα πάντες,
urn:cts:greekLit:tlg0012.tlg002.omar:8.543	ξεινοδόκοι καὶ ξεῖνος, ἐπεὶ πολὺ κάλλιον οὕτως:
urn:cts:greekLit:tlg0012.tlg002.omar:8.544	εἵνεκα γὰρ ξείνοιο τάδ' αἰδοίοιο τέτυκται,
urn:cts:greekLit:tlg0012.tlg002.omar:8.545	πομπὴ καὶ φίλα δῶρα,  τά οἱ δίδομεν φιλέοντες.
urn:cts:greekLit:tlg0012.tlg002.omar:8.546	ἀντὶ κασιγνήτου ξεῖνός θ' ἱκέτης τε τέτυκται
urn:cts:greekLit:tlg0012.tlg002.omar:8.547	ἀνέρι, ὅς τ' ὀλίγον περ ἐπιψαύῃ πραπίδεσσι.
urn:cts:greekLit:tlg0012.tlg002.omar:8.548	τῷ νῦν μηδὲ σὺ κεῦθε νοήμασι κερδαλέοισιν
urn:cts:greekLit:tlg0012.tlg002.omar:8.549	ὅττι κέ ς' εἴρωμαι: φάσθαι δέ σε κάλλιόν ἐστιν.
urn:cts:greekLit:tlg0012.tlg002.omar:8.550	εἴπ' ὄνομ' ὅττι σε κεῖθι κάλεον μήτηρ τε πατήρ τε
urn:cts:greekLit:tlg0012.tlg002.omar:8.551	ἄλλοι θ' οἳ κατὰ ἄστυ καὶ οἳ περιναιετάουσιν.
urn:cts:greekLit:tlg0012.tlg002.omar:8.552	οὐ μὲν γάρ τις πάμπαν ἀνώνυμός ἐστ' ἀνθρώπων,
urn:cts:greekLit:tlg0012.tlg002.omar:8.553	οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,
urn:cts:greekLit:tlg0012.tlg002.omar:8.554	ἀλλ' ἐπὶ πᾶσι τίθενται, ἐπεί κε τέκωσι, τοκῆες.
urn:cts:greekLit:tlg0012.tlg002.omar:8.555	εἰπὲ δέ μοι γαῖάν τε: τεὴν δῆμόν τε πόλιν τε,
urn:cts:greekLit:tlg0012.tlg002.omar:8.556	ὄφρα σε τῇ πέμπωσι τιτυσκόμεναι φρεσὶ νῆες:
urn:cts:greekLit:tlg0012.tlg002.omar:8.557	οὐ γὰρ Φαιήκεσσι κυβερνητῆρες ἔασιν,
urn:cts:greekLit:tlg0012.tlg002.omar:8.558	οὐδέ τι πηδάλι' ἔστι, τά τ' ἄλλαι νῆες ἔχουσιν:
urn:cts:greekLit:tlg0012.tlg002.omar:8.559	ἀλλ' αὐταὶ ἴσασι νοήματα καὶ φρένας ἀνδρῶν,
urn:cts:greekLit:tlg0012.tlg002.omar:8.560	καὶ πάντων ἴσασι πόλιας καὶ πίονας ἀγροὺς
urn:cts:greekLit:tlg0012.tlg002.omar:8.561	ἀνθρώπων, καὶ λαῖτμα τάχισθ' ἁλὸς ἐκπερόωσιν
urn:cts:greekLit:tlg0012.tlg002.omar:8.562	ἠέρι καὶ νεφέλῃ κεκαλυμμέναι: οὐδέ ποτέ σφιν
urn:cts:greekLit:tlg0012.tlg002.omar:8.563	οὔτε τι πημανθῆναι ἔπι δέος οὔτ' ἀπολέσθαι.
urn:cts:greekLit:tlg0012.tlg002.omar:8.564	ἀλλὰ τόδ' ὥς ποτε πατρὸς ἐγὼν εἰπόντος ἄκουσα
urn:cts:greekLit:tlg0012.tlg002.omar:8.565	Ναυσιθόου,  ὃς ἔφασκε Ποσειδάων' ἀγάσασθαι
urn:cts:greekLit:tlg0012.tlg002.omar:8.566	ἡμῖν, οὕνεκα πομποὶ ἀπήμονές εἰμεν ἁπάντων.
urn:cts:greekLit:tlg0012.tlg002.omar:8.567	φῆ ποτὲ Φαιήκων ἀνδρῶν ἐυεργέα νῆα
urn:cts:greekLit:tlg0012.tlg002.omar:8.568	ἐκ πομπῆς ἀνιοῦσαν ἐν ἠεροειδέι πόντῳ
urn:cts:greekLit:tlg0012.tlg002.omar:8.569	ῥαισέμεναι, μέγα δ' ἧμιν ὄρος πόλει ἀμφικαλύψειν.
urn:cts:greekLit:tlg0012.tlg002.omar:8.570	ὣς ἀγόρευ' ὁ γέρων: τὰ δέ κεν θεὸς ἢ τελέσειεν
urn:cts:greekLit:tlg0012.tlg002.omar:8.571	ἤ κ' ἀτέλεστ' εἴη, ὥς οἱ φίλον ἔπλετο θυμῷ:
urn:cts:greekLit:tlg0012.tlg002.omar:8.572	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:8.573	ὅππῃ ἀπεπλάγχθης τε καὶ ἅς τινας ἵκεο χώρας
urn:cts:greekLit:tlg0012.tlg002.omar:8.574	ἀνθρώπων, αὐτούς τε πόλιάς τ' ἐὺ ναιετοώσας,
urn:cts:greekLit:tlg0012.tlg002.omar:8.575	ἠμὲν ὅσοι χαλεποί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.omar:8.576	οἵ τε φιλόξεινοι, καί σφιν νόος ἐστὶ θεουδής.
urn:cts:greekLit:tlg0012.tlg002.omar:8.577	εἰπὲ δ' ὅ τι κλαίεις καὶ ὀδύρεαι ἔνδοθι θυμῷ
urn:cts:greekLit:tlg0012.tlg002.omar:8.578	̓Αργείων Δαναῶν ἠδ' ̓Ιλίου οἶτον ἀκούων.
urn:cts:greekLit:tlg0012.tlg002.omar:8.579	τὸν δὲ θεοὶ μὲν τεῦξαν, ἐπεκλώσαντο δ' ὄλεθρον
urn:cts:greekLit:tlg0012.tlg002.omar:8.580	ἀνθρώποις,  ἵνα ᾖσι καὶ ἐσσομένοισιν ἀοιδή.
urn:cts:greekLit:tlg0012.tlg002.omar:8.581	ἦ τίς τοι καὶ πηὸς ἀπέφθιτο ̓Ιλιόθι πρὸ
urn:cts:greekLit:tlg0012.tlg002.omar:8.582	ἐσθλὸς ἐών, γαμβρὸς ἢ πενθερός, οἵ τε μάλιστα
urn:cts:greekLit:tlg0012.tlg002.omar:8.583	κήδιστοι τελέθουσι μεθ' αἷμά τε καὶ γένος αὐτῶν;
urn:cts:greekLit:tlg0012.tlg002.omar:8.584	ἦ τίς που καὶ ἑταῖρος ἀνὴρ κεχαρισμένα εἰδώς,
urn:cts:greekLit:tlg0012.tlg002.omar:8.585	ἐσθλός;  ἐπεὶ οὐ μέν τι κασιγνήτοιο χερείων
urn:cts:greekLit:tlg0012.tlg002.omar:8.586	γίγνεται, ὅς κεν ἑταῖρος ἐὼν πεπνυμένα εἰδῇ.”
urn:cts:greekLit:tlg0012.tlg002.omar:9.1	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:9.2	“̓Αλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.omar:9.3	ἦ τοι μὲν τόδε καλὸν ἀκουέμεν ἐστὶν ἀοιδοῦ
urn:cts:greekLit:tlg0012.tlg002.omar:9.4	τοιοῦδ' οἷος ὅδ' ἐστί, θεοῖς ἐναλίγκιος αὐδήν.
urn:cts:greekLit:tlg0012.tlg002.omar:9.5	οὐ γὰρ ἐγώ γέ τί φημι τέλος χαριέστερον εἶναι
urn:cts:greekLit:tlg0012.tlg002.omar:9.6	ἢ ὅτ' ἐυφροσύνη μὲν ἔχῃ κάτα δῆμον ἅπαντα,
urn:cts:greekLit:tlg0012.tlg002.omar:9.7	δαιτυμόνες δ' ἀνὰ δώματ' ἀκουάζωνται ἀοιδοῦ
urn:cts:greekLit:tlg0012.tlg002.omar:9.8	ἥμενοι ἑξείης, παρὰ δὲ πλήθωσι τράπεζαι
urn:cts:greekLit:tlg0012.tlg002.omar:9.9	σίτου καὶ κρειῶν, μέθυ δ' ἐκ κρητῆρος ἀφύσσων
urn:cts:greekLit:tlg0012.tlg002.omar:9.10	οἰνοχόος φορέῃσι καὶ ἐγχείῃ δεπάεσσι:
urn:cts:greekLit:tlg0012.tlg002.omar:9.11	τοῦτό τί μοι κάλλιστον ἐνὶ φρεσὶν εἴδεται εἶναι.
urn:cts:greekLit:tlg0012.tlg002.omar:9.12	σοὶ δ' ἐμὰ κήδεα θυμὸς ἐπετράπετο στονόεντα
urn:cts:greekLit:tlg0012.tlg002.omar:9.13	εἴρεσθ', ὄφρ' ἔτι μᾶλλον ὀδυρόμενος στεναχίζω:
urn:cts:greekLit:tlg0012.tlg002.omar:9.14	τί πρῶτόν τοι ἔπειτα, τί δ' ὑστάτιον καταλέξω;
urn:cts:greekLit:tlg0012.tlg002.omar:9.15	κήδε' ἐπεί μοι πολλὰ δόσαν θεοὶ Οὐρανίωνες.
urn:cts:greekLit:tlg0012.tlg002.omar:9.16	νῦν δ' ὄνομα πρῶτον μυθήσομαι, ὄφρα καὶ ὑμεῖς
urn:cts:greekLit:tlg0012.tlg002.omar:9.17	εἴδετ', ἐγὼ δ' ἂν ἔπειτα φυγὼν ὕπο νηλεὲς ἦμαρ
urn:cts:greekLit:tlg0012.tlg002.omar:9.18	ὑμῖν ξεῖνος ἔω καὶ ἀπόπροθι δώματα ναίων.
urn:cts:greekLit:tlg0012.tlg002.omar:9.19	εἴμ' ̓Οδυσεὺς Λαερτιάδης, ὃς πᾶσι δόλοισιν
urn:cts:greekLit:tlg0012.tlg002.omar:9.20	ἀνθρώποισι μέλω,  καί μευ κλέος οὐρανὸν ἵκει.
urn:cts:greekLit:tlg0012.tlg002.omar:9.21	ναιετάω δ' ̓Ιθάκην ἐυδείελον: ἐν δ' ὄρος αὐτῇ
urn:cts:greekLit:tlg0012.tlg002.omar:9.22	Νήριτον εἰνοσίφυλλον, ἀριπρεπές: ἀμφὶ δὲ νῆσοι
urn:cts:greekLit:tlg0012.tlg002.omar:9.23	πολλαὶ ναιετάουσι μάλα σχεδὸν ἀλλήλῃσι,
urn:cts:greekLit:tlg0012.tlg002.omar:9.24	Δουλίχιόν τε Σάμη τε καὶ ὑλήεσσα Ζάκυνθος.
urn:cts:greekLit:tlg0012.tlg002.omar:9.25	αὐτὴ δὲ χθαμαλὴ πανυπερτάτη εἰν ἁλὶ κεῖται
urn:cts:greekLit:tlg0012.tlg002.omar:9.26	πρὸς ζόφον, αἱ δέ τ' ἄνευθε πρὸς ἠῶ τ' ἠέλιόν τε,
urn:cts:greekLit:tlg0012.tlg002.omar:9.27	τρηχεῖ', ἀλλ' ἀγαθὴ κουροτρόφος: οὔ τοι ἐγώ γε
urn:cts:greekLit:tlg0012.tlg002.omar:9.28	ἧς γαίης δύναμαι γλυκερώτερον ἄλλο ἰδέσθαι.
urn:cts:greekLit:tlg0012.tlg002.omar:9.29	ἦ μέν μ' αὐτόθ' ἔρυκε Καλυψώ, δῖα θεάων,
urn:cts:greekLit:tlg0012.tlg002.omar:9.30	ἐν σπέσσι γλαφυροῖσι,  λιλαιομένη πόσιν εἶναι:
urn:cts:greekLit:tlg0012.tlg002.omar:9.31	ὣς δ' αὔτως Κίρκη κατερήτυεν ἐν μεγάροισιν
urn:cts:greekLit:tlg0012.tlg002.omar:9.32	Αἰαίη δολόεσσα, λιλαιομένη πόσιν εἶναι:
urn:cts:greekLit:tlg0012.tlg002.omar:9.33	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθον.
urn:cts:greekLit:tlg0012.tlg002.omar:9.34	ὣς οὐδὲν γλύκιον ἧς πατρίδος οὐδὲ τοκήων
urn:cts:greekLit:tlg0012.tlg002.omar:9.35	γίγνεται,  εἴ περ καί τις ἀπόπροθι πίονα οἶκον
urn:cts:greekLit:tlg0012.tlg002.omar:9.36	γαίῃ ἐν ἀλλοδαπῇ ναίει ἀπάνευθε τοκήων.
urn:cts:greekLit:tlg0012.tlg002.omar:9.37	εἰ δ' ἄγε τοι καὶ νόστον ἐμὸν πολυκηδέ' ἐνίσπω,
urn:cts:greekLit:tlg0012.tlg002.omar:9.38	ὅν μοι Ζεὺς ἐφέηκεν ἀπὸ Τροίηθεν ἰόντι.
urn:cts:greekLit:tlg0012.tlg002.omar:9.39	“̓Ιλιόθεν με φέρων ἄνεμος Κικόνεσσι πέλασσεν,
urn:cts:greekLit:tlg0012.tlg002.omar:9.40	̓Ισμάρῳ.  ἔνθα δ' ἐγὼ πόλιν ἔπραθον, ὤλεσα δ' αὐτούς:
urn:cts:greekLit:tlg0012.tlg002.omar:9.41	ἐκ πόλιος δ' ἀλόχους καὶ κτήματα πολλὰ λαβόντες
urn:cts:greekLit:tlg0012.tlg002.omar:9.42	δασσάμεθ', ὡς μή τίς μοι ἀτεμβόμενος κίοι ἴσης.
urn:cts:greekLit:tlg0012.tlg002.omar:9.43	ἔνθ' ἦ τοι μὲν ἐγὼ διερῷ ποδὶ φευγέμεν ἡμέας
urn:cts:greekLit:tlg0012.tlg002.omar:9.44	ἠνώγεα, τοὶ δὲ μέγα νήπιοι οὐκ ἐπίθοντο.
urn:cts:greekLit:tlg0012.tlg002.omar:9.45	ἔνθα δὲ πολλὸν μὲν μέθυ πίνετο,  πολλὰ δὲ μῆλα
urn:cts:greekLit:tlg0012.tlg002.omar:9.46	ἔσφαζον παρὰ θῖνα καὶ εἰλίποδας ἕλικας βοῦς:
urn:cts:greekLit:tlg0012.tlg002.omar:9.47	τόφρα δ' ἄρ' οἰχόμενοι Κίκονες Κικόνεσσι γεγώνευν,
urn:cts:greekLit:tlg0012.tlg002.omar:9.48	οἵ σφιν γείτονες ἦσαν, ἅμα πλέονες καὶ ἀρείους,
urn:cts:greekLit:tlg0012.tlg002.omar:9.49	ἤπειρον ναίοντες, ἐπιστάμενοι μὲν ἀφ' ἵππων
urn:cts:greekLit:tlg0012.tlg002.omar:9.50	ἀνδράσι μάρνασθαι καὶ ὅθι χρὴ πεζὸν ἐόντα.
urn:cts:greekLit:tlg0012.tlg002.omar:9.51	ἦλθον ἔπειθ' ὅσα φύλλα καὶ ἄνθεα γίγνεται ὥρῃ,
urn:cts:greekLit:tlg0012.tlg002.omar:9.52	ἠέριοι: τότε δή ῥα κακὴ Διὸς αἶσα παρέστη
urn:cts:greekLit:tlg0012.tlg002.omar:9.53	ἡμῖν αἰνομόροισιν, ἵν' ἄλγεα πολλὰ πάθοιμεν.
urn:cts:greekLit:tlg0012.tlg002.omar:9.54	στησάμενοι δ' ἐμάχοντο μάχην παρὰ νηυσὶ θοῇσι,
urn:cts:greekLit:tlg0012.tlg002.omar:9.55	βάλλον δ' ἀλλήλους χαλκήρεσιν ἐγχείῃσιν.
urn:cts:greekLit:tlg0012.tlg002.omar:9.56	ὄφρα μὲν ἠὼς ἦν καὶ ἀέξετο ἱερὸν ἦμαρ,
urn:cts:greekLit:tlg0012.tlg002.omar:9.57	τόφρα δ' ἀλεξόμενοι μένομεν πλέονάς περ ἐόντας.
urn:cts:greekLit:tlg0012.tlg002.omar:9.58	ἦμος δ' ἠέλιος μετενίσσετο βουλυτόνδε,
urn:cts:greekLit:tlg0012.tlg002.omar:9.59	καὶ τότε δὴ Κίκονες κλῖναν δαμάσαντες ̓Αχαιούς.
urn:cts:greekLit:tlg0012.tlg002.omar:9.60	ἓξ δ' ἀφ' ἑκάστης νηὸς ἐυκνήμιδες ἑταῖροι
urn:cts:greekLit:tlg0012.tlg002.omar:9.61	ὤλονθ': οἱ δ' ἄλλοι φύγομεν θάνατόν τε μόρον τε.
urn:cts:greekLit:tlg0012.tlg002.omar:9.62	“ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.omar:9.63	ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.omar:9.64	οὐδ' ἄρα μοι προτέρω νῆες κίον ἀμφιέλισσαι,
urn:cts:greekLit:tlg0012.tlg002.omar:9.65	πρίν τινα τῶν δειλῶν ἑτάρων τρὶς ἕκαστον ἀῦσαι,
urn:cts:greekLit:tlg0012.tlg002.omar:9.66	οἳ θάνον ἐν πεδίῳ Κικόνων ὕπο δῃωθέντες.
urn:cts:greekLit:tlg0012.tlg002.omar:9.67	νηυσὶ δ' ἐπῶρς' ἄνεμον Βορέην νεφεληγερέτα Ζεὺς
urn:cts:greekLit:tlg0012.tlg002.omar:9.68	λαίλαπι θεσπεσίῃ, σὺν δὲ νεφέεσσι κάλυψε
urn:cts:greekLit:tlg0012.tlg002.omar:9.69	γαῖαν ὁμοῦ καὶ πόντον: ὀρώρει δ' οὐρανόθεν νύξ.
urn:cts:greekLit:tlg0012.tlg002.omar:9.70	αἱ μὲν ἔπειτ' ἐφέροντ' ἐπικάρσιαι,  ἱστία δέ σφιν
urn:cts:greekLit:tlg0012.tlg002.omar:9.71	τριχθά τε καὶ τετραχθὰ διέσχισεν ἲς ἀνέμοιο.
urn:cts:greekLit:tlg0012.tlg002.omar:9.72	καὶ τὰ μὲν ἐς νῆας κάθεμεν, δείσαντες ὄλεθρον,
urn:cts:greekLit:tlg0012.tlg002.omar:9.73	αὐτὰς δ' ἐσσυμένως προερέσσαμεν ἤπειρόνδε.
urn:cts:greekLit:tlg0012.tlg002.omar:9.74	ἔνθα δύω νύκτας δύο τ' ἤματα συνεχὲς αἰεὶ
urn:cts:greekLit:tlg0012.tlg002.omar:9.75	κείμεθ',  ὁμοῦ καμάτῳ τε καὶ ἄλγεσι θυμὸν ἔδοντες.
urn:cts:greekLit:tlg0012.tlg002.omar:9.76	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
urn:cts:greekLit:tlg0012.tlg002.omar:9.77	ἱστοὺς στησάμενοι ἀνά θ' ἱστία λεύκ' ἐρύσαντες
urn:cts:greekLit:tlg0012.tlg002.omar:9.78	ἥμεθα, τὰς δ' ἄνεμός τε κυβερνῆταί τ' ἴθυνον.
urn:cts:greekLit:tlg0012.tlg002.omar:9.79	καί νύ κεν ἀσκηθὴς ἱκόμην ἐς πατρίδα γαῖαν:
urn:cts:greekLit:tlg0012.tlg002.omar:9.80	ἀλλά με κῦμα ῥόος τε περιγνάμπτοντα Μάλειαν
urn:cts:greekLit:tlg0012.tlg002.omar:9.81	καὶ Βορέης ἀπέωσε, παρέπλαγξεν δὲ Κυθήρων.
urn:cts:greekLit:tlg0012.tlg002.omar:9.82	“ἔνθεν δ' ἐννῆμαρ φερόμην ὀλοοῖς ἀνέμοισιν
urn:cts:greekLit:tlg0012.tlg002.omar:9.83	πόντον ἐπ' ἰχθυόεντα: ἀτὰρ δεκάτῃ ἐπέβημεν
urn:cts:greekLit:tlg0012.tlg002.omar:9.84	γαίης Λωτοφάγων, οἵ τ' ἄνθινον εἶδαρ ἔδουσιν.
urn:cts:greekLit:tlg0012.tlg002.omar:9.85	ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,
urn:cts:greekLit:tlg0012.tlg002.omar:9.86	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
urn:cts:greekLit:tlg0012.tlg002.omar:9.87	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
urn:cts:greekLit:tlg0012.tlg002.omar:9.88	δὴ τοτ' ἐγὼν ἑτάρους προί̈ειν πεύθεσθαι ἰόντας,
urn:cts:greekLit:tlg0012.tlg002.omar:9.89	οἵ τινες ἀνέρες εἶεν ἐπὶ χθονὶ σῖτον ἔδοντες
urn:cts:greekLit:tlg0012.tlg002.omar:9.90	ἄνδρε δύω κρίνας,  τρίτατον κήρυχ' ἅμ' ὀπάσσας.
urn:cts:greekLit:tlg0012.tlg002.omar:9.91	οἱ δ' αἶψ' οἰχόμενοι μίγεν ἀνδράσι Λωτοφάγοισιν:
urn:cts:greekLit:tlg0012.tlg002.omar:9.92	οὐδ' ἄρα Λωτοφάγοι μήδονθ' ἑτάροισιν ὄλεθρον
urn:cts:greekLit:tlg0012.tlg002.omar:9.93	ἡμετέροις, ἀλλά σφι δόσαν λωτοῖο πάσασθαι.
urn:cts:greekLit:tlg0012.tlg002.omar:9.94	τῶν δ' ὅς τις λωτοῖο φάγοι μελιηδέα καρπόν,
urn:cts:greekLit:tlg0012.tlg002.omar:9.95	οὐκέτ' ἀπαγγεῖλαι πάλιν ἤθελεν οὐδὲ νέεσθαι,
urn:cts:greekLit:tlg0012.tlg002.omar:9.96	ἀλλ' αὐτοῦ βούλοντο μετ' ἀνδράσι Λωτοφάγοισι
urn:cts:greekLit:tlg0012.tlg002.omar:9.97	λωτὸν ἐρεπτόμενοι μενέμεν νόστου τε λαθέσθαι.
urn:cts:greekLit:tlg0012.tlg002.omar:9.98	τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,
urn:cts:greekLit:tlg0012.tlg002.omar:9.99	νηυσὶ δ' ἐνὶ γλαφυρῇσιν ὑπὸ ζυγὰ δῆσα ἐρύσσας.
urn:cts:greekLit:tlg0012.tlg002.omar:9.100	αὐτὰρ τοὺς ἄλλους κελόμην ἐρίηρας ἑταίρους
urn:cts:greekLit:tlg0012.tlg002.omar:9.101	σπερχομένους νηῶν ἐπιβαινέμεν ὠκειάων,
urn:cts:greekLit:tlg0012.tlg002.omar:9.102	μή πώς τις λωτοῖο φαγὼν νόστοιο λάθηται.
urn:cts:greekLit:tlg0012.tlg002.omar:9.103	οἱ δ' αἶψ' εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.omar:9.104	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:9.105	“ἔνθεν δὲ προτέρω πλέομεν ἀκαχήμενοι ἦτορ:
urn:cts:greekLit:tlg0012.tlg002.omar:9.106	Κυκλώπων δ' ἐς γαῖαν ὑπερφιάλων ἀθεμίστων
urn:cts:greekLit:tlg0012.tlg002.omar:9.107	ἱκόμεθ', οἵ ῥα θεοῖσι πεποιθότες ἀθανάτοισιν
urn:cts:greekLit:tlg0012.tlg002.omar:9.108	οὔτε φυτεύουσιν χερσὶν φυτὸν οὔτ' ἀρόωσιν,
urn:cts:greekLit:tlg0012.tlg002.omar:9.109	ἀλλὰ τά γ' ἄσπαρτα καὶ ἀνήροτα πάντα φύονται,
urn:cts:greekLit:tlg0012.tlg002.omar:9.110	πυροὶ καὶ κριθαὶ ἠδ' ἄμπελοι,  αἵ τε φέρουσιν
urn:cts:greekLit:tlg0012.tlg002.omar:9.111	οἶνον ἐριστάφυλον, καί σφιν Διὸς ὄμβρος ἀέξει.
urn:cts:greekLit:tlg0012.tlg002.omar:9.112	τοῖσιν δ' οὔτ' ἀγοραὶ βουληφόροι οὔτε θέμιστες,
urn:cts:greekLit:tlg0012.tlg002.omar:9.113	ἀλλ' οἵ γ' ὑψηλῶν ὀρέων ναίουσι κάρηνα
urn:cts:greekLit:tlg0012.tlg002.omar:9.114	ἐν σπέσσι γλαφυροῖσι, θεμιστεύει δὲ ἕκαστος
urn:cts:greekLit:tlg0012.tlg002.omar:9.115	παίδων ἠδ' ἀλόχων,  οὐδ' ἀλλήλων ἀλέγουσιν.
urn:cts:greekLit:tlg0012.tlg002.omar:9.116	“νῆσος ἔπειτα λάχεια παρὲκ λιμένος τετάνυσται,
urn:cts:greekLit:tlg0012.tlg002.omar:9.117	γαίης Κυκλώπων οὔτε σχεδὸν οὔτ' ἀποτηλοῦ,
urn:cts:greekLit:tlg0012.tlg002.omar:9.118	ὑλήεσς': ἐν δ' αἶγες ἀπειρέσιαι γεγάασιν
urn:cts:greekLit:tlg0012.tlg002.omar:9.119	ἄγριαι: οὐ μὲν γὰρ πάτος ἀνθρώπων ἀπερύκει,
urn:cts:greekLit:tlg0012.tlg002.omar:9.120	οὐδέ μιν εἰσοιχνεῦσι κυνηγέται,  οἵ τε καθ' ὕλην
urn:cts:greekLit:tlg0012.tlg002.omar:9.121	ἄλγεα πάσχουσιν κορυφὰς ὀρέων ἐφέποντες.
urn:cts:greekLit:tlg0012.tlg002.omar:9.122	οὔτ' ἄρα ποίμνῃσιν καταί̈σχεται οὔτ' ἀρότοισιν,
urn:cts:greekLit:tlg0012.tlg002.omar:9.123	ἀλλ' ἥ γ' ἄσπαρτος καὶ ἀνήροτος ἤματα πάντα
urn:cts:greekLit:tlg0012.tlg002.omar:9.124	ἀνδρῶν χηρεύει, βόσκει δέ τε μηκάδας αἶγας.
urn:cts:greekLit:tlg0012.tlg002.omar:9.125	οὐ γὰρ Κυκλώπεσσι νέες πάρα μιλτοπάρῃοι,
urn:cts:greekLit:tlg0012.tlg002.omar:9.126	οὐδ' ἄνδρες νηῶν ἔνι τέκτονες, οἵ κε κάμοιεν
urn:cts:greekLit:tlg0012.tlg002.omar:9.127	νῆας ἐυσσέλμους, αἵ κεν τελέοιεν ἕκαστα
urn:cts:greekLit:tlg0012.tlg002.omar:9.128	ἄστε' ἐπ' ἀνθρώπων ἱκνεύμεναι, οἷά τε πολλὰ
urn:cts:greekLit:tlg0012.tlg002.omar:9.129	ἄνδρες ἐπ' ἀλλήλους νηυσὶν περόωσι θάλασσαν:
urn:cts:greekLit:tlg0012.tlg002.omar:9.130	οἵ κέ σφιν καὶ νῆσον ἐυκτιμένην ἐκάμοντο.
urn:cts:greekLit:tlg0012.tlg002.omar:9.131	οὐ μὲν γάρ τι κακή γε, φέροι δέ κεν ὥρια πάντα:
urn:cts:greekLit:tlg0012.tlg002.omar:9.132	ἐν μὲν γὰρ λειμῶνες ἁλὸς πολιοῖο παρ' ὄχθας
urn:cts:greekLit:tlg0012.tlg002.omar:9.133	ὑδρηλοὶ μαλακοί: μάλα κ' ἄφθιτοι ἄμπελοι εἶεν.
urn:cts:greekLit:tlg0012.tlg002.omar:9.134	ἐν δ' ἄροσις λείη: μάλα κεν βαθὺ λήιον αἰεὶ
urn:cts:greekLit:tlg0012.tlg002.omar:9.135	εἰς ὥρας ἀμῷεν,  ἐπεὶ μάλα πῖαρ ὑπ' οὖδας.
urn:cts:greekLit:tlg0012.tlg002.omar:9.136	ἐν δὲ λιμὴν ἐύορμος, ἵν' οὐ χρεὼ πείσματός ἐστιν,
urn:cts:greekLit:tlg0012.tlg002.omar:9.137	οὔτ' εὐνὰς βαλέειν οὔτε πρυμνήσι' ἀνάψαι,
urn:cts:greekLit:tlg0012.tlg002.omar:9.138	ἀλλ' ἐπικέλσαντας μεῖναι χρόνον εἰς ὅ κε ναυτέων
urn:cts:greekLit:tlg0012.tlg002.omar:9.139	θυμὸς ἐποτρύνῃ καὶ ἐπιπνεύσωσιν ἀῆται.
urn:cts:greekLit:tlg0012.tlg002.omar:9.140	αὐτὰρ ἐπὶ κρατὸς λιμένος ῥέει ἀγλαὸν ὕδωρ,
urn:cts:greekLit:tlg0012.tlg002.omar:9.141	κρήνη ὑπὸ σπείους: περὶ δ' αἴγειροι πεφύασιν.
urn:cts:greekLit:tlg0012.tlg002.omar:9.142	ἔνθα κατεπλέομεν, καί τις θεὸς ἡγεμόνευεν
urn:cts:greekLit:tlg0012.tlg002.omar:9.143	νύκτα δι' ὀρφναίην, οὐδὲ προυφαίνετ' ἰδέσθαι:
urn:cts:greekLit:tlg0012.tlg002.omar:9.144	ἀὴρ γὰρ περὶ νηυσὶ βαθεῖ' ἦν, οὐδὲ σελήνη
urn:cts:greekLit:tlg0012.tlg002.omar:9.145	οὐρανόθεν προύφαινε,  κατείχετο δὲ νεφέεσσιν.
urn:cts:greekLit:tlg0012.tlg002.omar:9.146	ἔνθ' οὔ τις τὴν νῆσον ἐσέδρακεν ὀφθαλμοῖσιν,
urn:cts:greekLit:tlg0012.tlg002.omar:9.147	οὔτ' οὖν κύματα μακρὰ κυλινδόμενα προτὶ χέρσον
urn:cts:greekLit:tlg0012.tlg002.omar:9.148	εἰσίδομεν, πρὶν νῆας ἐυσσέλμους ἐπικέλσαι.
urn:cts:greekLit:tlg0012.tlg002.omar:9.149	κελσάσῃσι δὲ νηυσὶ καθείλομεν ἱστία πάντα,
urn:cts:greekLit:tlg0012.tlg002.omar:9.150	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
urn:cts:greekLit:tlg0012.tlg002.omar:9.151	ἔνθα δ' ἀποβρίξαντες ἐμείναμεν ̓Ηῶ δῖαν.
urn:cts:greekLit:tlg0012.tlg002.omar:9.152	“ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:9.153	νῆσον θαυμάζοντες ἐδινεόμεσθα κατ' αὐτήν.
urn:cts:greekLit:tlg0012.tlg002.omar:9.154	ὦρσαν δὲ νύμφαι, κοῦραι Διὸς αἰγιόχοιο,
urn:cts:greekLit:tlg0012.tlg002.omar:9.155	αἶγας ὀρεσκῴους,  ἵνα δειπνήσειαν ἑταῖροι.
urn:cts:greekLit:tlg0012.tlg002.omar:9.156	αὐτίκα καμπύλα τόξα καὶ αἰγανέας δολιχαύλους
urn:cts:greekLit:tlg0012.tlg002.omar:9.157	εἱλόμεθ' ἐκ νηῶν, διὰ δὲ τρίχα κοσμηθέντες
urn:cts:greekLit:tlg0012.tlg002.omar:9.158	βάλλομεν: αἶψα δ' ἔδωκε θεὸς μενοεικέα θήρην.
urn:cts:greekLit:tlg0012.tlg002.omar:9.159	νῆες μέν μοι ἕποντο δυώδεκα, ἐς δὲ ἑκάστην
urn:cts:greekLit:tlg0012.tlg002.omar:9.160	ἐννέα λάγχανον αἶγες: ἐμοὶ δὲ δέκ' ἔξελον οἴῳ.
urn:cts:greekLit:tlg0012.tlg002.omar:9.161	“ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:9.162	ἥμεθα δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:9.163	οὐ γάρ πω νηῶν ἐξέφθιτο οἶνος ἐρυθρός,
urn:cts:greekLit:tlg0012.tlg002.omar:9.164	ἀλλ' ἐνέην: πολλὸν γὰρ ἐν ἀμφιφορεῦσιν ἕκαστοι
urn:cts:greekLit:tlg0012.tlg002.omar:9.165	ἠφύσαμεν Κικόνων. ἱερὸν πτολίεθρον ἑλόντες.
urn:cts:greekLit:tlg0012.tlg002.omar:9.166	Κυκλώπων δ' ἐς γαῖαν ἐλεύσσομεν ἐγγὺς ἐόντων,
urn:cts:greekLit:tlg0012.tlg002.omar:9.167	καπνόν τ' αὐτῶν τε φθογγὴν ὀίων τε καὶ αἰγῶν.
urn:cts:greekLit:tlg0012.tlg002.omar:9.168	ἦμος δ' ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.omar:9.169	δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:9.170	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:9.171	καὶ τότ' ἐγὼν ἀγορὴν θέμενος μετὰ πᾶσιν ἔειπον:
urn:cts:greekLit:tlg0012.tlg002.omar:9.172	“‘ἄλλοι μὲν νῦν μίμνετ', ἐμοὶ ἐρίηρες ἑταῖροι:
urn:cts:greekLit:tlg0012.tlg002.omar:9.173	αὐτὰρ ἐγὼ σὺν νηί τ' ἐμῇ καὶ ἐμοῖς ἑτάροισιν
urn:cts:greekLit:tlg0012.tlg002.omar:9.174	ἐλθὼν τῶνδ' ἀνδρῶν πειρήσομαι, οἵ τινές εἰσιν,
urn:cts:greekLit:tlg0012.tlg002.omar:9.175	ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.omar:9.176	ἦε φιλόξεινοι, καί σφιν νόος ἐστὶ θεουδής.’
urn:cts:greekLit:tlg0012.tlg002.omar:9.177	“ὣς εἰπὼν ἀνὰ νηὸς ἔβην, ἐκέλευσα δ' ἑταίρους
urn:cts:greekLit:tlg0012.tlg002.omar:9.178	αὐτούς τ' ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.omar:9.179	οἱ δ' αἶψ' εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.omar:9.180	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:9.181	ἀλλ' ὅτε δὴ τὸν χῶρον ἀφικόμεθ' ἐγγὺς ἐόντα,
urn:cts:greekLit:tlg0012.tlg002.omar:9.182	ἔνθα δ' ἐπ' ἐσχατιῇ σπέος εἴδομεν ἄγχι θαλάσσης,
urn:cts:greekLit:tlg0012.tlg002.omar:9.183	ὑψηλόν, δάφνῃσι κατηρεφές. ἔνθα δὲ πολλὰ
urn:cts:greekLit:tlg0012.tlg002.omar:9.184	μῆλ', ὄιές τε καὶ αἶγες, ἰαύεσκον: περὶ δ' αὐλὴ
urn:cts:greekLit:tlg0012.tlg002.omar:9.185	ὑψηλὴ δέδμητο κατωρυχέεσσι λίθοισι
urn:cts:greekLit:tlg0012.tlg002.omar:9.186	μακρῇσίν τε πίτυσσιν ἰδὲ δρυσὶν ὑψικόμοισιν.
urn:cts:greekLit:tlg0012.tlg002.omar:9.187	ἔνθα δ' ἀνὴρ ἐνίαυε πελώριος, ὅς ῥα τὰ μῆλα
urn:cts:greekLit:tlg0012.tlg002.omar:9.188	οἶος ποιμαίνεσκεν ἀπόπροθεν: οὐδὲ μετ' ἄλλους
urn:cts:greekLit:tlg0012.tlg002.omar:9.189	πωλεῖτ', ἀλλ' ἀπάνευθεν ἐὼν ἀθεμίστια ᾔδη.
urn:cts:greekLit:tlg0012.tlg002.omar:9.190	καὶ γὰρ θαῦμ' ἐτέτυκτο πελώριον,  οὐδὲ ἐῴκει
urn:cts:greekLit:tlg0012.tlg002.omar:9.191	ἀνδρί γε σιτοφάγῳ, ἀλλὰ ῥίῳ ὑλήεντι
urn:cts:greekLit:tlg0012.tlg002.omar:9.192	ὑψηλῶν ὀρέων, ὅ τε φαίνεται οἶον ἀπ' ἄλλων.
urn:cts:greekLit:tlg0012.tlg002.omar:9.193	“δὴ τότε τοὺς ἄλλους κελόμην ἐρίηρας ἑταίρους
urn:cts:greekLit:tlg0012.tlg002.omar:9.194	αὐτοῦ πὰρ νηί τε μένειν καὶ νῆα ἔρυσθαι,
urn:cts:greekLit:tlg0012.tlg002.omar:9.195	αὐτὰρ ἐγὼ κρίνας ἑτάρων δυοκαίδεκ' ἀρίστους
urn:cts:greekLit:tlg0012.tlg002.omar:9.196	βῆν: ἀτὰρ αἴγεον ἀσκὸν ἔχον μέλανος οἴνοιο
urn:cts:greekLit:tlg0012.tlg002.omar:9.197	ἡδέος, ὅν μοι ἔδωκε Μάρων, Εὐάνθεος υἱός,
urn:cts:greekLit:tlg0012.tlg002.omar:9.198	ἱρεὺς ̓Απόλλωνος, ὃς ̓́Ισμαρον ἀμφιβεβήκει,
urn:cts:greekLit:tlg0012.tlg002.omar:9.199	οὕνεκά μιν σὺν παιδὶ περισχόμεθ' ἠδὲ γυναικὶ
urn:cts:greekLit:tlg0012.tlg002.omar:9.200	ἁζόμενοι: ᾤκει γὰρ ἐν ἄλσεϊ δενδρήεντι
urn:cts:greekLit:tlg0012.tlg002.omar:9.201	Φοίβου ̓Απόλλωνος. ὁ δέ μοι πόρεν ἀγλαὰ δῶρα:
urn:cts:greekLit:tlg0012.tlg002.omar:9.202	χρυσοῦ μέν μοι ἔδωκ' ἐυεργέος ἑπτὰ τάλαντα,
urn:cts:greekLit:tlg0012.tlg002.omar:9.203	δῶκε δέ μοι κρητῆρα πανάργυρον, αὐτὰρ ἔπειτα
urn:cts:greekLit:tlg0012.tlg002.omar:9.204	οἶνον ἐν ἀμφιφορεῦσι δυώδεκα πᾶσιν ἀφύσσας
urn:cts:greekLit:tlg0012.tlg002.omar:9.205	ἡδὺν ἀκηράσιον,  θεῖον ποτόν: οὐδέ τις αὐτὸν
urn:cts:greekLit:tlg0012.tlg002.omar:9.206	ἠείδη δμώων οὐδ' ἀμφιπόλων ἐνὶ οἴκῳ,
urn:cts:greekLit:tlg0012.tlg002.omar:9.207	ἀλλ' αὐτὸς ἄλοχός τε φίλη ταμίη τε μί' οἴη.
urn:cts:greekLit:tlg0012.tlg002.omar:9.208	τὸν δ' ὅτε πίνοιεν μελιηδέα οἶνον ἐρυθρόν,
urn:cts:greekLit:tlg0012.tlg002.omar:9.209	ἓν δέπας ἐμπλήσας ὕδατος ἀνὰ εἴκοσι μέτρα
urn:cts:greekLit:tlg0012.tlg002.omar:9.210	χεῦ',  ὀδμὴ δ' ἡδεῖα ἀπὸ κρητῆρος ὀδώδει
urn:cts:greekLit:tlg0012.tlg002.omar:9.211	θεσπεσίη: τότ' ἂν οὔ τοι ἀποσχέσθαι φίλον ἦεν.
urn:cts:greekLit:tlg0012.tlg002.omar:9.212	τοῦ φέρον ἐμπλήσας ἀσκὸν μέγαν, ἐν δὲ καὶ ᾖα
urn:cts:greekLit:tlg0012.tlg002.omar:9.213	κωρύκῳ: αὐτίκα γάρ μοι ὀίσατο θυμὸς ἀγήνωρ
urn:cts:greekLit:tlg0012.tlg002.omar:9.214	ἄνδρ' ἐπελεύσεσθαι μεγάλην ἐπιειμένον ἀλκήν,
urn:cts:greekLit:tlg0012.tlg002.omar:9.215	ἄγριον,  οὔτε δίκας ἐὺ εἰδότα οὔτε θέμιστας.
urn:cts:greekLit:tlg0012.tlg002.omar:9.216	“καρπαλίμως δ' εἰς ἄντρον ἀφικόμεθ', οὐδέ μιν ἔνδον
urn:cts:greekLit:tlg0012.tlg002.omar:9.217	εὕρομεν, ἀλλ' ἐνόμευε νομὸν κάτα πίονα μῆλα.
urn:cts:greekLit:tlg0012.tlg002.omar:9.218	ἐλθόντες δ' εἰς ἄντρον ἐθηεύμεσθα ἕκαστα.
urn:cts:greekLit:tlg0012.tlg002.omar:9.219	ταρσοὶ μὲν τυρῶν βρῖθον, στείνοντο δὲ σηκοὶ
urn:cts:greekLit:tlg0012.tlg002.omar:9.220	ἀρνῶν ἠδ' ἐρίφων: διακεκριμέναι δὲ ἕκασται
urn:cts:greekLit:tlg0012.tlg002.omar:9.221	ἔρχατο, χωρὶς μὲν πρόγονοι, χωρὶς δὲ μέτασσαι,
urn:cts:greekLit:tlg0012.tlg002.omar:9.222	χωρὶς δ' αὖθ' ἕρσαι. ναῖον δ' ὀρῷ ἄγγεα πάντα,
urn:cts:greekLit:tlg0012.tlg002.omar:9.223	γαυλοί τε σκαφίδες τε, τετυγμένα, τοῖς ἐνάμελγεν.
urn:cts:greekLit:tlg0012.tlg002.omar:9.224	ἔνθ' ἐμὲ μὲν πρώτισθ' ἕταροι λίσσοντ' ἐπέεσσιν
urn:cts:greekLit:tlg0012.tlg002.omar:9.225	τυρῶν αἰνυμένους ἰέναι πάλιν,  αὐτὰρ ἔπειτα
urn:cts:greekLit:tlg0012.tlg002.omar:9.226	καρπαλίμως ἐπὶ νῆα θοὴν ἐρίφους τε καὶ ἄρνας
urn:cts:greekLit:tlg0012.tlg002.omar:9.227	σηκῶν ἐξελάσαντας ἐπιπλεῖν ἁλμυρὸν ὕδωρ:
urn:cts:greekLit:tlg0012.tlg002.omar:9.228	ἀλλ' ἐγὼ οὐ πιθόμην, ἦ τ' ἂν πολὺ κέρδιον ἦεν,
urn:cts:greekLit:tlg0012.tlg002.omar:9.229	ὄφρ' αὐτόν τε ἴδοιμι, καὶ εἴ μοι ξείνια δοίη.
urn:cts:greekLit:tlg0012.tlg002.omar:9.230	οὐδ' ἄρ' ἔμελλ' ἑτάροισι φανεὶς ἐρατεινὸς ἔσεσθαι.
urn:cts:greekLit:tlg0012.tlg002.omar:9.231	“ἔνθα δὲ πῦρ κήαντες ἐθύσαμεν ἠδὲ καὶ αὐτοὶ
urn:cts:greekLit:tlg0012.tlg002.omar:9.232	τυρῶν αἰνύμενοι φάγομεν, μένομέν τέ μιν ἔνδον
urn:cts:greekLit:tlg0012.tlg002.omar:9.233	ἥμενοι, ἧος ἐπῆλθε νέμων. φέρε δ' ὄβριμον ἄχθος
urn:cts:greekLit:tlg0012.tlg002.omar:9.234	ὕλης ἀζαλέης, ἵνα οἱ ποτιδόρπιον εἴη,
urn:cts:greekLit:tlg0012.tlg002.omar:9.235	ἔντοσθεν δ' ἄντροιο βαλὼν ὀρυμαγδὸν ἔθηκεν:
urn:cts:greekLit:tlg0012.tlg002.omar:9.236	ἡμεῖς δὲ δείσαντες ἀπεσσύμεθ' ἐς μυχὸν ἄντρου.
urn:cts:greekLit:tlg0012.tlg002.omar:9.237	αὐτὰρ ὅ γ' εἰς εὐρὺ σπέος ἤλασε πίονα μῆλα
urn:cts:greekLit:tlg0012.tlg002.omar:9.238	πάντα μάλ' ὅσς' ἤμελγε, τὰ δ' ἄρσενα λεῖπε θύρηφιν,
urn:cts:greekLit:tlg0012.tlg002.omar:9.239	ἀρνειούς τε τράγους τε, βαθείης ἔκτοθεν αὐλῆς.
urn:cts:greekLit:tlg0012.tlg002.omar:9.240	αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,
urn:cts:greekLit:tlg0012.tlg002.omar:9.241	ὄβριμον: οὐκ ἂν τόν γε δύω καὶ εἴκος' ἄμαξαι
urn:cts:greekLit:tlg0012.tlg002.omar:9.242	ἐσθλαὶ τετράκυκλοι ἀπ' οὔδεος ὀχλίσσειαν:
urn:cts:greekLit:tlg0012.tlg002.omar:9.243	τόσσην ἠλίβατον πέτρην ἐπέθηκε θύρῃσιν.
urn:cts:greekLit:tlg0012.tlg002.omar:9.244	ἑζόμενος δ' ἤμελγεν ὄις καὶ μηκάδας αἶγας,
urn:cts:greekLit:tlg0012.tlg002.omar:9.245	πάντα κατὰ μοῖραν,  καὶ ὑπ' ἔμβρυον ἧκεν ἑκάστῃ.
urn:cts:greekLit:tlg0012.tlg002.omar:9.246	αὐτίκα δ' ἥμισυ μὲν θρέψας λευκοῖο γάλακτος
urn:cts:greekLit:tlg0012.tlg002.omar:9.247	πλεκτοῖς ἐν ταλάροισιν ἀμησάμενος κατέθηκεν,
urn:cts:greekLit:tlg0012.tlg002.omar:9.248	ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη
urn:cts:greekLit:tlg0012.tlg002.omar:9.249	πίνειν αἰνυμένῳ καί οἱ ποτιδόρπιον εἴη.
urn:cts:greekLit:tlg0012.tlg002.omar:9.250	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.omar:9.251	καὶ τότε πῦρ ἀνέκαιε καὶ εἴσιδεν, εἴρετο δ' ἡμέας:
urn:cts:greekLit:tlg0012.tlg002.omar:9.252	“ ‘ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
urn:cts:greekLit:tlg0012.tlg002.omar:9.253	ἦ τι κατὰ πρῆξιν ἦ μαψιδίως ἀλάλησθε,
urn:cts:greekLit:tlg0012.tlg002.omar:9.254	οἷά τε ληιστῆρες, ὑπεὶρ ἅλα, τοί τ' ἀλόωνται
urn:cts:greekLit:tlg0012.tlg002.omar:9.255	ψυχὰς παρθέμενοι κακὸν ἀλλοδαποῖσι φέροντες;”
urn:cts:greekLit:tlg0012.tlg002.omar:9.256	“ὣς ἔφαθ', ἡμῖν δ' αὖτε κατεκλάσθη φίλον ἦτορ,
urn:cts:greekLit:tlg0012.tlg002.omar:9.257	δεισάντων φθόγγον τε βαρὺν αὐτόν τε πέλωρον.
urn:cts:greekLit:tlg0012.tlg002.omar:9.258	ἀλλὰ καὶ ὥς μιν ἔπεσσιν ἀμειβόμενος προσέειπον:
urn:cts:greekLit:tlg0012.tlg002.omar:9.259	“ ‘ἡμεῖς τοι Τροίηθεν ἀποπλαγχθέντες ̓Αχαιοὶ
urn:cts:greekLit:tlg0012.tlg002.omar:9.260	παντοίοις ἀνέμοισιν ὑπὲρ μέγα λαῖτμα θαλάσσης,
urn:cts:greekLit:tlg0012.tlg002.omar:9.261	οἴκαδε ἱέμενοι, ἄλλην ὁδὸν ἄλλα κέλευθα
urn:cts:greekLit:tlg0012.tlg002.omar:9.262	ἤλθομεν: οὕτω που Ζεὺς ἤθελε μητίσασθαι.
urn:cts:greekLit:tlg0012.tlg002.omar:9.263	λαοὶ δ' ̓Ατρεί̈δεω ̓Αγαμέμνονος εὐχόμεθ' εἶναι,
urn:cts:greekLit:tlg0012.tlg002.omar:9.264	τοῦ δὴ νῦν γε μέγιστον ὑπουράνιον κλέος ἐστί:
urn:cts:greekLit:tlg0012.tlg002.omar:9.265	τόσσην γὰρ διέπερσε πόλιν καὶ ἀπώλεσε λαοὺς
urn:cts:greekLit:tlg0012.tlg002.omar:9.266	πολλούς. ἡμεῖς δ' αὖτε κιχανόμενοι τὰ σὰ γοῦνα
urn:cts:greekLit:tlg0012.tlg002.omar:9.267	ἱκόμεθ', εἴ τι πόροις ξεινήιον ἠὲ καὶ ἄλλως
urn:cts:greekLit:tlg0012.tlg002.omar:9.268	δοίης δωτίνην, ἥ τε ξείνων θέμις ἐστίν.
urn:cts:greekLit:tlg0012.tlg002.omar:9.269	ἀλλ' αἰδεῖο, φέριστε, θεούς: ἱκέται δέ τοί εἰμεν,
urn:cts:greekLit:tlg0012.tlg002.omar:9.270	Ζεὺς δ' ἐπιτιμήτωρ ἱκετάων τε ξείνων τε,
urn:cts:greekLit:tlg0012.tlg002.omar:9.271	ξείνιος, ὃς ξείνοισιν ἅμ' αἰδοίοισιν ὀπηδεῖ.’
urn:cts:greekLit:tlg0012.tlg002.omar:9.272	ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:
urn:cts:greekLit:tlg0012.tlg002.omar:9.273	“νήπιός εἰς, ὦ ξεῖν', ἢ τηλόθεν εἰλήλουθας,
urn:cts:greekLit:tlg0012.tlg002.omar:9.274	ὅς με θεοὺς κέλεαι ἢ δειδίμεν ἢ ἀλέασθαι:
urn:cts:greekLit:tlg0012.tlg002.omar:9.275	οὐ γὰρ Κύκλωπες Διὸς αἰγιόχου ἀλέγουσιν
urn:cts:greekLit:tlg0012.tlg002.omar:9.276	οὐδὲ θεῶν μακάρων, ἐπεὶ ἦ πολὺ φέρτεροί εἰμεν:
urn:cts:greekLit:tlg0012.tlg002.omar:9.277	οὐδ' ἂν ἐγὼ Διὸς ἔχθος ἀλευάμενος πεφιδοίμην
urn:cts:greekLit:tlg0012.tlg002.omar:9.278	οὔτε σεῦ οὔθ' ἑτάρων, εἰ μὴ θυμός με κελεύοι.
urn:cts:greekLit:tlg0012.tlg002.omar:9.279	ἀλλά μοι εἴφ' ὅπῃ ἔσχες ἰὼν ἐυεργέα νῆα,
urn:cts:greekLit:tlg0012.tlg002.omar:9.280	ἤ που ἐπ' ἐσχατιῆς, ἦ καὶ σχεδόν,  ὄφρα δαείω.’
urn:cts:greekLit:tlg0012.tlg002.omar:9.281	“ὣς φάτο πειράζων, ἐμὲ δ' οὐ λάθεν εἰδότα πολλά,
urn:cts:greekLit:tlg0012.tlg002.omar:9.282	ἀλλά μιν ἄψορρον προσέφην δολίοις ἐπέεσσι:
urn:cts:greekLit:tlg0012.tlg002.omar:9.283	“ ‘νέα μέν μοι κατέαξε Ποσειδάων ἐνοσίχθων
urn:cts:greekLit:tlg0012.tlg002.omar:9.284	πρὸς πέτρῃσι βαλὼν ὑμῆς ἐπὶ πείρασι γαίης,
urn:cts:greekLit:tlg0012.tlg002.omar:9.285	ἄκρῃ προσπελάσας: ἄνεμος δ' ἐκ πόντου ἔνεικεν:
urn:cts:greekLit:tlg0012.tlg002.omar:9.286	αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.’
urn:cts:greekLit:tlg0012.tlg002.omar:9.287	“ὣς ἐφάμην, ὁ δέ μ' οὐδὲν ἀμείβετο νηλέι θυμῷ,
urn:cts:greekLit:tlg0012.tlg002.omar:9.288	ἀλλ' ὅ γ' ἀναί̈ξας ἑτάροις ἐπὶ χεῖρας ἴαλλε,
urn:cts:greekLit:tlg0012.tlg002.omar:9.289	σὺν δὲ δύω μάρψας ὥς τε σκύλακας ποτὶ γαίῃ
urn:cts:greekLit:tlg0012.tlg002.omar:9.290	κόπτ': ἐκ δ' ἐγκέφαλος χαμάδις ῥέε,  δεῦε δὲ γαῖαν.
urn:cts:greekLit:tlg0012.tlg002.omar:9.291	τοὺς δὲ διὰ μελεϊστὶ ταμὼν ὡπλίσσατο δόρπον:
urn:cts:greekLit:tlg0012.tlg002.omar:9.292	ἤσθιε δ' ὥς τε λέων ὀρεσίτροφος, οὐδ' ἀπέλειπεν,
urn:cts:greekLit:tlg0012.tlg002.omar:9.293	ἔγκατά τε σάρκας τε καὶ ὀστέα μυελόεντα.
urn:cts:greekLit:tlg0012.tlg002.omar:9.294	ἡμεῖς δὲ κλαίοντες ἀνεσχέθομεν Διὶ χεῖρας,
urn:cts:greekLit:tlg0012.tlg002.omar:9.295	σχέτλια ἔργ' ὁρόωντες,  ἀμηχανίη δ' ἔχε θυμόν.
urn:cts:greekLit:tlg0012.tlg002.omar:9.296	αὐτὰρ ἐπεὶ Κύκλωψ μεγάλην ἐμπλήσατο νηδὺν
urn:cts:greekLit:tlg0012.tlg002.omar:9.297	ἀνδρόμεα κρέ' ἔδων καὶ ἐπ' ἄκρητον γάλα πίνων,
urn:cts:greekLit:tlg0012.tlg002.omar:9.298	κεῖτ' ἔντοσθ' ἄντροιο τανυσσάμενος διὰ μήλων.
urn:cts:greekLit:tlg0012.tlg002.omar:9.299	τὸν μὲν ἐγὼ βούλευσα κατὰ μεγαλήτορα θυμὸν
urn:cts:greekLit:tlg0012.tlg002.omar:9.300	ἆσσον ἰών,  ξίφος ὀξὺ ἐρυσσάμενος παρὰ μηροῦ,
urn:cts:greekLit:tlg0012.tlg002.omar:9.301	οὐτάμεναι πρὸς στῆθος, ὅθι φρένες ἧπαρ ἔχουσι,
urn:cts:greekLit:tlg0012.tlg002.omar:9.302	χείρ' ἐπιμασσάμενος: ἕτερος δέ με θυμὸς ἔρυκεν.
urn:cts:greekLit:tlg0012.tlg002.omar:9.303	αὐτοῦ γάρ κε καὶ ἄμμες ἀπωλόμεθ' αἰπὺν ὄλεθρον:
urn:cts:greekLit:tlg0012.tlg002.omar:9.304	οὐ γάρ κεν δυνάμεσθα θυράων ὑψηλάων
urn:cts:greekLit:tlg0012.tlg002.omar:9.305	χερσὶν ἀπώσασθαι λίθον ὄβριμον,  ὃν προσέθηκεν.
urn:cts:greekLit:tlg0012.tlg002.omar:9.306	ὣς τότε μὲν στενάχοντες ἐμείναμεν ̓Ηῶ δῖαν.
urn:cts:greekLit:tlg0012.tlg002.omar:9.307	“ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:9.308	καὶ τότε πῦρ ἀνέκαιε καὶ ἤμελγε κλυτὰ μῆλα,
urn:cts:greekLit:tlg0012.tlg002.omar:9.309	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
urn:cts:greekLit:tlg0012.tlg002.omar:9.310	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.omar:9.311	σὺν δ' ὅ γε δὴ αὖτε δύω μάρψας ὡπλίσσατο δεῖπνον.
urn:cts:greekLit:tlg0012.tlg002.omar:9.312	δειπνήσας δ' ἄντρου ἐξήλασε πίονα μῆλα,
urn:cts:greekLit:tlg0012.tlg002.omar:9.313	ῥηιδίως ἀφελὼν θυρεὸν μέγαν: αὐτὰρ ἔπειτα
urn:cts:greekLit:tlg0012.tlg002.omar:9.314	ἂψ ἐπέθηχ', ὡς εἴ τε φαρέτρῃ πῶμ' ἐπιθείη.
urn:cts:greekLit:tlg0012.tlg002.omar:9.315	πολλῇ δὲ ῥοίζῳ πρὸς ὄρος τρέπε πίονα μῆλα
urn:cts:greekLit:tlg0012.tlg002.omar:9.316	Κύκλωψ: αὐτὰρ ἐγὼ λιπόμην κακὰ βυσσοδομεύων,
urn:cts:greekLit:tlg0012.tlg002.omar:9.317	εἴ πως τισαίμην, δοίη δέ μοι εὖχος ̓Αθήνη.
urn:cts:greekLit:tlg0012.tlg002.omar:9.318	“ἥδε δέ μοι κατὰ θυμὸν ἀρίστη φαίνετο βουλή.
urn:cts:greekLit:tlg0012.tlg002.omar:9.319	Κύκλωπος γὰρ ἔκειτο μέγα ῥόπαλον παρὰ σηκῷ,
urn:cts:greekLit:tlg0012.tlg002.omar:9.320	χλωρὸν ἐλαί̈νεον: τὸ μὲν ἔκταμεν,  ὄφρα φοροίη
urn:cts:greekLit:tlg0012.tlg002.omar:9.321	αὐανθέν. τὸ μὲν ἄμμες ἐίσκομεν εἰσορόωντες
urn:cts:greekLit:tlg0012.tlg002.omar:9.322	ὅσσον θ' ἱστὸν νηὸς ἐεικοσόροιο μελαίνης,
urn:cts:greekLit:tlg0012.tlg002.omar:9.323	φορτίδος εὐρείης, ἥ τ' ἐκπεράᾳ μέγα λαῖτμα:
urn:cts:greekLit:tlg0012.tlg002.omar:9.324	τόσσον ἔην μῆκος, τόσσον πάχος εἰσοράασθαι.
urn:cts:greekLit:tlg0012.tlg002.omar:9.325	τοῦ μὲν ὅσον τ' ὄργυιαν ἐγὼν ἀπέκοψα παραστὰς
urn:cts:greekLit:tlg0012.tlg002.omar:9.326	καὶ παρέθηχ' ἑτάροισιν, ἀποξῦναι δ' ἐκέλευσα:
urn:cts:greekLit:tlg0012.tlg002.omar:9.327	οἱ δ' ὁμαλὸν ποίησαν: ἐγὼ δ' ἐθόωσα παραστὰς
urn:cts:greekLit:tlg0012.tlg002.omar:9.328	ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.
urn:cts:greekLit:tlg0012.tlg002.omar:9.329	καὶ τὸ μὲν εὖ κατέθηκα κατακρύψας ὑπὸ κόπρῳ,
urn:cts:greekLit:tlg0012.tlg002.omar:9.330	ἥ ῥα κατὰ σπείους κέχυτο μεγάλ' ἤλιθα πολλή:
urn:cts:greekLit:tlg0012.tlg002.omar:9.331	αὐτὰρ τοὺς ἄλλους κλήρῳ πεπαλάσθαι ἄνωγον,
urn:cts:greekLit:tlg0012.tlg002.omar:9.332	ὅς τις τολμήσειεν ἐμοὶ σὺν μοχλὸν ἀείρας
urn:cts:greekLit:tlg0012.tlg002.omar:9.333	τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.
urn:cts:greekLit:tlg0012.tlg002.omar:9.334	οἱ δ' ἔλαχον τοὺς ἄν κε καὶ ἤθελον αὐτὸς ἑλέσθαι,
urn:cts:greekLit:tlg0012.tlg002.omar:9.335	τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.
urn:cts:greekLit:tlg0012.tlg002.omar:9.336	ἑσπέριος δ' ἦλθεν καλλίτριχα μῆλα νομεύων.
urn:cts:greekLit:tlg0012.tlg002.omar:9.337	αὐτίκα δ' εἰς εὐρὺ σπέος ἤλασε πίονα μῆλα
urn:cts:greekLit:tlg0012.tlg002.omar:9.338	πάντα μάλ', οὐδέ τι λεῖπε βαθείης ἔκτοθεν αὐλῆς,
urn:cts:greekLit:tlg0012.tlg002.omar:9.339	ἤ τι ὀισάμενος, ἢ καὶ θεὸς ὣς ἐκέλευσεν.
urn:cts:greekLit:tlg0012.tlg002.omar:9.340	αὐτὰρ ἔπειτ' ἐπέθηκε θυρεὸν μέγαν ὑψός' ἀείρας,
urn:cts:greekLit:tlg0012.tlg002.omar:9.341	ἑζόμενος δ' ἤμελγεν ὄις καὶ μηκάδας αἶγας,
urn:cts:greekLit:tlg0012.tlg002.omar:9.342	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
urn:cts:greekLit:tlg0012.tlg002.omar:9.343	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.omar:9.344	σὺν δ' ὅ γε δὴ αὖτε δύω μάρψας ὡπλίσσατο δόρπον.
urn:cts:greekLit:tlg0012.tlg002.omar:9.345	καὶ τότ' ἐγὼ Κύκλωπα προσηύδων ἄγχι παραστάς,
urn:cts:greekLit:tlg0012.tlg002.omar:9.346	κισσύβιον μετὰ χερσὶν ἔχων μέλανος οἴνοιο:
urn:cts:greekLit:tlg0012.tlg002.omar:9.347	“Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,
urn:cts:greekLit:tlg0012.tlg002.omar:9.348	ὄφρ' εἰδῇς οἷόν τι ποτὸν τόδε νηῦς ἐκεκεύθει
urn:cts:greekLit:tlg0012.tlg002.omar:9.349	ἡμετέρη. σοὶ δ' αὖ λοιβὴν φέρον, εἴ μ' ἐλεήσας
urn:cts:greekLit:tlg0012.tlg002.omar:9.350	οἴκαδε πέμψειας: σὺ δὲ μαίνεαι οὐκέτ' ἀνεκτῶς.
urn:cts:greekLit:tlg0012.tlg002.omar:9.351	σχέτλιε, πῶς κέν τίς σε καὶ ὕστερον ἄλλος ἵκοιτο
urn:cts:greekLit:tlg0012.tlg002.omar:9.352	ἀνθρώπων πολέων, ἐπεὶ οὐ κατὰ μοῖραν ἔρεξας;”
urn:cts:greekLit:tlg0012.tlg002.omar:9.353	“ὣς ἐφάμην, ὁ δ' ἔδεκτο καὶ ἔκπιεν: ἥσατο δ' αἰνῶς
urn:cts:greekLit:tlg0012.tlg002.omar:9.354	ἡδὺ ποτὸν πίνων καὶ μ' ᾔτεε δεύτερον αὖτις:
urn:cts:greekLit:tlg0012.tlg002.omar:9.355	“‘δός μοι ἔτι πρόφρων,  καί μοι τεὸν οὔνομα εἰπὲ
urn:cts:greekLit:tlg0012.tlg002.omar:9.356	αὐτίκα νῦν, ἵνα τοι δῶ ξείνιον, ᾧ κε σὺ χαίρῃς:
urn:cts:greekLit:tlg0012.tlg002.omar:9.357	καὶ γὰρ Κυκλώπεσσι φέρει ζείδωρος ἄρουρα
urn:cts:greekLit:tlg0012.tlg002.omar:9.358	οἶνον ἐριστάφυλον, καί σφιν Διὸς ὄμβρος ἀέξει:
urn:cts:greekLit:tlg0012.tlg002.omar:9.359	ἀλλὰ τόδ' ἀμβροσίης καὶ νέκταρός ἐστιν ἀπορρώξ.’
urn:cts:greekLit:tlg0012.tlg002.omar:9.360	“ὣς φάτ',  ἀτάρ οἱ αὖτις ἐγὼ πόρον αἴθοπα οἶνον.
urn:cts:greekLit:tlg0012.tlg002.omar:9.361	τρὶς μὲν ἔδωκα φέρων, τρὶς δ' ἔκπιεν ἀφραδίῃσιν.
urn:cts:greekLit:tlg0012.tlg002.omar:9.362	αὐτὰρ ἐπεὶ Κύκλωπα περὶ φρένας ἤλυθεν οἶνος,
urn:cts:greekLit:tlg0012.tlg002.omar:9.363	καὶ τότε δή μιν ἔπεσσι προσηύδων μειλιχίοισι:
urn:cts:greekLit:tlg0012.tlg002.omar:9.364	“Κύκλωψ, εἰρωτᾷς μ' ὄνομα κλυτόν, αὐτὰρ ἐγώ τοι
urn:cts:greekLit:tlg0012.tlg002.omar:9.365	ἐξερέω: σὺ δέ μοι δὸς ξείνιον,  ὥς περ ὑπέστης.
urn:cts:greekLit:tlg0012.tlg002.omar:9.366	Οὖτις ἐμοί γ' ὄνομα: Οὖτιν δέ με κικλήσκουσι
urn:cts:greekLit:tlg0012.tlg002.omar:9.367	μήτηρ ἠδὲ πατὴρ ἠδ' ἄλλοι πάντες ἑταῖροι.’
urn:cts:greekLit:tlg0012.tlg002.omar:9.368	“ὣς ἐφάμην, ὁ δέ μ' αὐτίκ' ἀμείβετο νηλέι θυμῷ:
urn:cts:greekLit:tlg0012.tlg002.omar:9.369	“Οὖτιν ἐγὼ πύματον ἔδομαι μετὰ οἷς ἑτάροισιν,
urn:cts:greekLit:tlg0012.tlg002.omar:9.370	τοὺς δ' ἄλλους πρόσθεν: τὸ δέ τοι ξεινήιον ἔσται.
urn:cts:greekLit:tlg0012.tlg002.omar:9.371	“ἦ καὶ ἀνακλινθεὶς πέσεν ὕπτιος, αὐτὰρ ἔπειτα
urn:cts:greekLit:tlg0012.tlg002.omar:9.372	κεῖτ' ἀποδοχμώσας παχὺν αὐχένα, κὰδ δέ μιν ὕπνος
urn:cts:greekLit:tlg0012.tlg002.omar:9.373	ᾕρει πανδαμάτωρ: φάρυγος δ' ἐξέσσυτο οἶνος
urn:cts:greekLit:tlg0012.tlg002.omar:9.374	ψωμοί τ' ἀνδρόμεοι: ὁ δ' ἐρεύγετο οἰνοβαρείων.
urn:cts:greekLit:tlg0012.tlg002.omar:9.375	καὶ τότ' ἐγὼ τὸν μοχλὸν ὑπὸ σποδοῦ ἤλασα πολλῆς,
urn:cts:greekLit:tlg0012.tlg002.omar:9.376	ἧος θερμαίνοιτο: ἔπεσσι δὲ πάντας ἑταίρους
urn:cts:greekLit:tlg0012.tlg002.omar:9.377	θάρσυνον, μή τίς μοι ὑποδείσας ἀναδύη.
urn:cts:greekLit:tlg0012.tlg002.omar:9.378	ἀλλ' ὅτε δὴ τάχ' ὁ μοχλὸς ἐλάινος ἐν πυρὶ μέλλεν
urn:cts:greekLit:tlg0012.tlg002.omar:9.379	ἅψεσθαι, χλωρός περ ἐών, διεφαίνετο δ' αἰνῶς,
urn:cts:greekLit:tlg0012.tlg002.omar:9.380	καὶ τότ' ἐγὼν ἆσσον φέρον ἐκ πυρός,  ἀμφὶ δ' ἑταῖροι
urn:cts:greekLit:tlg0012.tlg002.omar:9.381	ἵσταντ': αὐτὰρ θάρσος ἐνέπνευσεν μέγα δαίμων.
urn:cts:greekLit:tlg0012.tlg002.omar:9.382	οἱ μὲν μοχλὸν ἑλόντες ἐλάινον, ὀξὺν ἐπ' ἄκρῳ,
urn:cts:greekLit:tlg0012.tlg002.omar:9.383	ὀφθαλμῷ ἐνέρεισαν: ἐγὼ δ' ἐφύπερθεν ἐρεισθεὶς
urn:cts:greekLit:tlg0012.tlg002.omar:9.384	δίνεον, ὡς ὅτε τις τρυπῷ δόρυ νήιον ἀνὴρ
urn:cts:greekLit:tlg0012.tlg002.omar:9.385	τρυπάνῳ,  οἱ δέ τ' ἔνερθεν ὑποσσείουσιν ἱμάντι
urn:cts:greekLit:tlg0012.tlg002.omar:9.386	ἁψάμενοι ἑκάτερθε, τὸ δὲ τρέχει ἐμμενὲς αἰεί.
urn:cts:greekLit:tlg0012.tlg002.omar:9.387	ὣς τοῦ ἐν ὀφθαλμῷ πυριήκεα μοχλὸν ἑλόντες
urn:cts:greekLit:tlg0012.tlg002.omar:9.388	δινέομεν, τὸν δ' αἷμα περίρρεε θερμὸν ἐόντα.
urn:cts:greekLit:tlg0012.tlg002.omar:9.389	πάντα δέ οἱ βλέφαρ' ἀμφὶ καὶ ὀφρύας εὗσεν ἀυτμὴ
urn:cts:greekLit:tlg0012.tlg002.omar:9.390	γλήνης καιομένης,  σφαραγεῦντο δέ οἱ πυρὶ ῥίζαι.
urn:cts:greekLit:tlg0012.tlg002.omar:9.391	ὡς δ' ὅτ' ἀνὴρ χαλκεὺς πέλεκυν μέγαν ἠὲ σκέπαρνον
urn:cts:greekLit:tlg0012.tlg002.omar:9.392	εἰν ὕδατι ψυχρῷ βάπτῃ μεγάλα ἰάχοντα
urn:cts:greekLit:tlg0012.tlg002.omar:9.393	φαρμάσσων: τὸ γὰρ αὖτε σιδήρου γε κράτος ἐστίν
urn:cts:greekLit:tlg0012.tlg002.omar:9.394	ὣς τοῦ σίζ' ὀφθαλμὸς ἐλαϊνέῳ περὶ μοχλῷ.
urn:cts:greekLit:tlg0012.tlg002.omar:9.395	σμερδαλέον δὲ μέγ' ᾤμωξεν,  περὶ δ' ἴαχε πέτρη,
urn:cts:greekLit:tlg0012.tlg002.omar:9.396	ἡμεῖς δὲ δείσαντες ἀπεσσύμεθ': αὐτὰρ ὁ μοχλὸν
urn:cts:greekLit:tlg0012.tlg002.omar:9.397	ἐξέρυς' ὀφθαλμοῖο πεφυρμένον αἵματι πολλῷ.
urn:cts:greekLit:tlg0012.tlg002.omar:9.398	τὸν μὲν ἔπειτ' ἔρριψεν ἀπὸ ἕο χερσὶν ἀλύων,
urn:cts:greekLit:tlg0012.tlg002.omar:9.399	αὐτὰρ ὁ Κύκλωπας μεγάλ' ἤπυεν, οἵ ῥά μιν ἀμφὶς
urn:cts:greekLit:tlg0012.tlg002.omar:9.400	ᾤκεον ἐν σπήεσσι δι' ἄκριας ἠνεμοέσσας.
urn:cts:greekLit:tlg0012.tlg002.omar:9.401	οἱ δὲ βοῆς ἀίοντες ἐφοίτων ἄλλοθεν ἄλλος,
urn:cts:greekLit:tlg0012.tlg002.omar:9.402	ἱστάμενοι δ' εἴροντο περὶ σπέος ὅττι ἑ κήδοι:
urn:cts:greekLit:tlg0012.tlg002.omar:9.403	“‘τίπτε τόσον, Πολύφημ', ἀρημένος ὧδ' ἐβόησας
urn:cts:greekLit:tlg0012.tlg002.omar:9.404	νύκτα δι' ἀμβροσίην καὶ ἀύπνους ἄμμε τίθησθα;
urn:cts:greekLit:tlg0012.tlg002.omar:9.405	ἦ μή τίς σευ μῆλα βροτῶν ἀέκοντος ἐλαύνει;
urn:cts:greekLit:tlg0012.tlg002.omar:9.406	ἦ μή τίς ς' αὐτὸν κτείνει δόλῳ ἠὲ βίηφιν;”
urn:cts:greekLit:tlg0012.tlg002.omar:9.407	“τοὺς δ' αὖτ' ἐξ ἄντρου προσέφη κρατερὸς Πολύφημος:
urn:cts:greekLit:tlg0012.tlg002.omar:9.408	‘ὦ φίλοι, Οὖτίς με κτείνει δόλῳ οὐδὲ βίηφιν.’
urn:cts:greekLit:tlg0012.tlg002.omar:9.409	“οἱ δ' ἀπαμειβόμενοι ἔπεα πτερόεντ' ἀγόρευον:
urn:cts:greekLit:tlg0012.tlg002.omar:9.410	εἰ μὲν δὴ μή τίς σε βιάζεται οἶον ἐόντα,
urn:cts:greekLit:tlg0012.tlg002.omar:9.411	νοῦσον γ' οὔ πως ἔστι Διὸς μεγάλου ἀλέασθαι,
urn:cts:greekLit:tlg0012.tlg002.omar:9.412	ἀλλὰ σύ γ' εὔχεο πατρὶ Ποσειδάωνι ἄνακτι.’
urn:cts:greekLit:tlg0012.tlg002.omar:9.413	“ὣς ἄρ' ἔφαν ἀπιόντες, ἐμὸν δ' ἐγέλασσε φίλον κῆρ,
urn:cts:greekLit:tlg0012.tlg002.omar:9.414	ὡς ὄνομ' ἐξαπάτησεν ἐμὸν καὶ μῆτις ἀμύμων.
urn:cts:greekLit:tlg0012.tlg002.omar:9.415	Κύκλωψ δὲ στενάχων τε καὶ ὠδίνων ὀδύνῃσι
urn:cts:greekLit:tlg0012.tlg002.omar:9.416	χερσὶ ψηλαφόων ἀπὸ μὲν λίθον εἷλε θυράων,
urn:cts:greekLit:tlg0012.tlg002.omar:9.417	αὐτὸς δ' εἰνὶ θύρῃσι καθέζετο χεῖρε πετάσσας,
urn:cts:greekLit:tlg0012.tlg002.omar:9.418	εἴ τινά που μετ' ὄεσσι λάβοι στείχοντα θύραζε:
urn:cts:greekLit:tlg0012.tlg002.omar:9.419	οὕτω γάρ πού μ' ἤλπετ' ἐνὶ φρεσὶ νήπιον εἶναι.
urn:cts:greekLit:tlg0012.tlg002.omar:9.420	αὐτὰρ ἐγὼ βούλευον,  ὅπως ὄχ' ἄριστα γένοιτο,
urn:cts:greekLit:tlg0012.tlg002.omar:9.421	εἴ τιν' ἑταίροισιν θανάτου λύσιν ἠδ' ἐμοὶ αὐτῷ
urn:cts:greekLit:tlg0012.tlg002.omar:9.422	εὑροίμην: πάντας δὲ δόλους καὶ μῆτιν ὕφαινον
urn:cts:greekLit:tlg0012.tlg002.omar:9.423	ὥς τε περὶ ψυχῆς: μέγα γὰρ κακὸν ἐγγύθεν ἦεν.
urn:cts:greekLit:tlg0012.tlg002.omar:9.424	ἥδε δέ μοι κατὰ θυμὸν ἀρίστη φαίνετο βουλή.
urn:cts:greekLit:tlg0012.tlg002.omar:9.425	ἄρσενες ὄιες ἦσαν ἐυτρεφέες,  δασύμαλλοι,
urn:cts:greekLit:tlg0012.tlg002.omar:9.426	καλοί τε μεγάλοι τε, ἰοδνεφὲς εἶρος ἔχοντες:
urn:cts:greekLit:tlg0012.tlg002.omar:9.427	τοὺς ἀκέων συνέεργον ἐυστρεφέεσσι λύγοισιν,
urn:cts:greekLit:tlg0012.tlg002.omar:9.428	τῇς ἔπι Κύκλωψ εὗδε πέλωρ, ἀθεμίστια εἰδώς,
urn:cts:greekLit:tlg0012.tlg002.omar:9.429	σύντρεις αἰνύμενος: ὁ μὲν ἐν μέσῳ ἄνδρα φέρεσκε,
urn:cts:greekLit:tlg0012.tlg002.omar:9.430	τὼ δ' ἑτέρω ἑκάτερθεν ἴτην σώοντες ἑταίρους.
urn:cts:greekLit:tlg0012.tlg002.omar:9.431	τρεῖς δὲ ἕκαστον φῶτ' ὄιες φέρον: αὐτὰρ ἐγώ γε—
urn:cts:greekLit:tlg0012.tlg002.omar:9.432	ἀρνειὸς γὰρ ἔην μήλων ὄχ' ἄριστος ἁπάντων,
urn:cts:greekLit:tlg0012.tlg002.omar:9.433	τοῦ κατὰ νῶτα λαβών, λασίην ὑπὸ γαστέρ' ἐλυσθεὶς
urn:cts:greekLit:tlg0012.tlg002.omar:9.434	κείμην: αὐτὰρ χερσὶν ἀώτου θεσπεσίοιο
urn:cts:greekLit:tlg0012.tlg002.omar:9.435	νωλεμέως στρεφθεὶς ἐχόμην τετληότι θυμῷ.
urn:cts:greekLit:tlg0012.tlg002.omar:9.436	ὣς τότε μὲν στενάχοντες ἐμείναμεν ̓Ηῶ δῖαν.
urn:cts:greekLit:tlg0012.tlg002.omar:9.437	“ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:9.438	καὶ τότ' ἔπειτα νομόνδ' ἐξέσσυτο ἄρσενα μῆλα,
urn:cts:greekLit:tlg0012.tlg002.omar:9.439	θήλειαι δὲ μέμηκον ἀνήμελκτοι περὶ σηκούς:
urn:cts:greekLit:tlg0012.tlg002.omar:9.440	οὔθατα γὰρ σφαραγεῦντο. ἄναξ δ' ὀδύνῃσι κακῇσι
urn:cts:greekLit:tlg0012.tlg002.omar:9.441	τειρόμενος πάντων ὀίων ἐπεμαίετο νῶτα
urn:cts:greekLit:tlg0012.tlg002.omar:9.442	ὀρθῶν ἑσταότων: τὸ δὲ νήπιος οὐκ ἐνόησεν,
urn:cts:greekLit:tlg0012.tlg002.omar:9.443	ὥς οἱ ὑπ' εἰροπόκων ὀίων στέρνοισι δέδεντο.
urn:cts:greekLit:tlg0012.tlg002.omar:9.444	ὕστατος ἀρνειὸς μήλων ἔστειχε θύραζε
urn:cts:greekLit:tlg0012.tlg002.omar:9.445	λάχνῳ στεινόμενος καὶ ἐμοὶ πυκινὰ φρονέοντι.
urn:cts:greekLit:tlg0012.tlg002.omar:9.446	τὸν δ' ἐπιμασσάμενος προσέφη κρατερὸς Πολύφημος:
urn:cts:greekLit:tlg0012.tlg002.omar:9.447	“‘κριὲ πέπον, τί μοι ὧδε διὰ σπέος ἔσσυο μήλων
urn:cts:greekLit:tlg0012.tlg002.omar:9.448	ὕστατος; οὔ τι πάρος γε λελειμμένος ἔρχεαι οἰῶν,
urn:cts:greekLit:tlg0012.tlg002.omar:9.449	ἀλλὰ πολὺ πρῶτος νέμεαι τέρεν' ἄνθεα ποίης
urn:cts:greekLit:tlg0012.tlg002.omar:9.450	μακρὰ βιβάς,  πρῶτος δὲ ῥοὰς ποταμῶν ἀφικάνεις,
urn:cts:greekLit:tlg0012.tlg002.omar:9.451	πρῶτος δὲ σταθμόνδε λιλαίεαι ἀπονέεσθαι
urn:cts:greekLit:tlg0012.tlg002.omar:9.452	ἑσπέριος: νῦν αὖτε πανύστατος. ἦ σύ γ' ἄνακτος
urn:cts:greekLit:tlg0012.tlg002.omar:9.453	ὀφθαλμὸν ποθέεις, τὸν ἀνὴρ κακὸς ἐξαλάωσε
urn:cts:greekLit:tlg0012.tlg002.omar:9.454	σὺν λυγροῖς ἑτάροισι δαμασσάμενος φρένας οἴνῳ,
urn:cts:greekLit:tlg0012.tlg002.omar:9.455	Οὖτις,  ὃν οὔ πώ φημι πεφυγμένον εἶναι ὄλεθρον.
urn:cts:greekLit:tlg0012.tlg002.omar:9.456	εἰ δὴ ὁμοφρονέοις ποτιφωνήεις τε γένοιο
urn:cts:greekLit:tlg0012.tlg002.omar:9.457	εἰπεῖν ὅππῃ κεῖνος ἐμὸν μένος ἠλασκάζει:
urn:cts:greekLit:tlg0012.tlg002.omar:9.458	τῷ κέ οἱ ἐγκέφαλός γε διὰ σπέος ἄλλυδις ἄλλῃ
urn:cts:greekLit:tlg0012.tlg002.omar:9.459	θεινομένου ῥαίοιτο πρὸς οὔδεϊ, κὰδ δέ κ' ἐμὸν κῆρ
urn:cts:greekLit:tlg0012.tlg002.omar:9.460	λωφήσειε κακῶν,  τά μοι οὐτιδανὸς πόρεν Οὖτις.’
urn:cts:greekLit:tlg0012.tlg002.omar:9.461	“ὣς εἰπὼν τὸν κριὸν ἀπὸ ἕο πέμπε θύραζε.
urn:cts:greekLit:tlg0012.tlg002.omar:9.462	ἐλθόντες δ' ἠβαιὸν ἀπὸ σπείους τε καὶ αὐλῆς
urn:cts:greekLit:tlg0012.tlg002.omar:9.463	πρῶτος ὑπ' ἀρνειοῦ λυόμην, ὑπέλυσα δ' ἑταίρους.
urn:cts:greekLit:tlg0012.tlg002.omar:9.464	καρπαλίμως δὲ τὰ μῆλα ταναύποδα, πίονα δημῷ,
urn:cts:greekLit:tlg0012.tlg002.omar:9.465	πολλὰ περιτροπέοντες ἐλαύνομεν,  ὄφρ' ἐπὶ νῆα
urn:cts:greekLit:tlg0012.tlg002.omar:9.466	ἱκόμεθ'. ἀσπάσιοι δὲ φίλοις ἑτάροισι φάνημεν,
urn:cts:greekLit:tlg0012.tlg002.omar:9.467	οἳ φύγομεν θάνατον, τοὺς δὲ στενάχοντο γοῶντες.
urn:cts:greekLit:tlg0012.tlg002.omar:9.468	ἀλλ' ἐγὼ οὐκ εἴων, ἀνὰ δ' ὀφρύσι νεῦον ἑκάστῳ,
urn:cts:greekLit:tlg0012.tlg002.omar:9.469	κλαίειν, ἀλλ' ἐκέλευσα θοῶς καλλίτριχα μῆλα
urn:cts:greekLit:tlg0012.tlg002.omar:9.470	πόλλ' ἐν νηὶ βαλόντας ἐπιπλεῖν ἁλμυρὸν ὕδωρ.
urn:cts:greekLit:tlg0012.tlg002.omar:9.471	οἱ δ' αἶψ' εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.omar:9.472	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:9.473	ἀλλ' ὅτε τόσσον ἀπῆν, ὅσσον τε γέγωνε βοήσας,
urn:cts:greekLit:tlg0012.tlg002.omar:9.474	καὶ τότ' ἐγὼ Κύκλωπα προσηύδων κερτομίοισι:
urn:cts:greekLit:tlg0012.tlg002.omar:9.475	“Κύκλωψ,  οὐκ ἄρ' ἔμελλες ἀνάλκιδος ἀνδρὸς ἑταίρους
urn:cts:greekLit:tlg0012.tlg002.omar:9.476	ἔδμεναι ἐν σπῆι γλαφυρῷ κρατερῆφι βίηφι.
urn:cts:greekLit:tlg0012.tlg002.omar:9.477	καὶ λίην σέ γ' ἔμελλε κιχήσεσθαι κακὰ ἔργα,
urn:cts:greekLit:tlg0012.tlg002.omar:9.478	σχέτλι', ἐπεὶ ξείνους οὐχ ἅζεο σῷ ἐνὶ οἴκῳ
urn:cts:greekLit:tlg0012.tlg002.omar:9.479	ἐσθέμεναι: τῷ σε Ζεὺς τίσατο καὶ θεοὶ ἄλλοι.’
urn:cts:greekLit:tlg0012.tlg002.omar:9.480	“ὣς ἐφάμην,  ὁ δ' ἔπειτα χολώσατο κηρόθι μᾶλλον,
urn:cts:greekLit:tlg0012.tlg002.omar:9.481	ἧκε δ' ἀπορρήξας κορυφὴν ὄρεος μεγάλοιο,
urn:cts:greekLit:tlg0012.tlg002.omar:9.482	κὰδ δ' ἔβαλε προπάροιθε νεὸς κυανοπρῴροιο
urn:cts:greekLit:tlg0012.tlg002.omar:9.483	τυτθόν, ἐδεύησεν δ' οἰήιον ἄρκον ἱκέσθαι,
urn:cts:greekLit:tlg0012.tlg002.omar:9.484	ἐκλύσθη δὲ θάλασσα κατερχομένης ὑπὸ πέτρης:
urn:cts:greekLit:tlg0012.tlg002.omar:9.485	τὴν δ' αἶψ' ἤπειρόνδε παλιρρόθιον φέρε κῦμα,
urn:cts:greekLit:tlg0012.tlg002.omar:9.486	πλημυρὶς ἐκ πόντοιο, θέμωσε δὲ χέρσον ἱκέσθαι.
urn:cts:greekLit:tlg0012.tlg002.omar:9.487	αὐτὰρ ἐγὼ χείρεσσι λαβὼν περιμήκεα κοντὸν
urn:cts:greekLit:tlg0012.tlg002.omar:9.488	ὦσα παρέξ, ἑτάροισι δ' ἐποτρύνας ἐκέλευσα
urn:cts:greekLit:tlg0012.tlg002.omar:9.489	ἐμβαλέειν κώπῃς, ἵν' ὑπὲκ κακότητα φύγοιμεν,
urn:cts:greekLit:tlg0012.tlg002.omar:9.490	κρατὶ κατανεύων: οἱ δὲ προπεσόντες ἔρεσσον.
urn:cts:greekLit:tlg0012.tlg002.omar:9.491	ἀλλ' ὅτε δὴ δὶς τόσσον ἅλα πρήσσοντες ἀπῆμεν,
urn:cts:greekLit:tlg0012.tlg002.omar:9.492	καὶ τότε δὴ Κύκλωπα προσηύδων: ἀμφὶ δ' ἑταῖροι
urn:cts:greekLit:tlg0012.tlg002.omar:9.493	μειλιχίοις ἐπέεσσιν ἐρήτυον ἄλλοθεν ἄλλος:
urn:cts:greekLit:tlg0012.tlg002.omar:9.494	“‘σχέτλιε, τίπτ' ἐθέλεις ἐρεθιζέμεν ἄγριον ἄνδρα;
urn:cts:greekLit:tlg0012.tlg002.omar:9.495	ὃς καὶ νῦν πόντονδε βαλὼν βέλος ἤγαγε νῆα
urn:cts:greekLit:tlg0012.tlg002.omar:9.496	αὖτις ἐς ἤπειρον, καὶ δὴ φάμεν αὐτόθ' ὀλέσθαι.
urn:cts:greekLit:tlg0012.tlg002.omar:9.497	εἰ δὲ φθεγξαμένου τευ ἢ αὐδήσαντος ἄκουσε,
urn:cts:greekLit:tlg0012.tlg002.omar:9.498	σύν κεν ἄραξ' ἡμέων κεφαλὰς καὶ νήια δοῦρα
urn:cts:greekLit:tlg0012.tlg002.omar:9.499	μαρμάρῳ ὀκριόεντι βαλών: τόσσον γὰρ ἵησιν.’
urn:cts:greekLit:tlg0012.tlg002.omar:9.500	“ὣς φάσαν,  ἀλλ' οὐ πεῖθον ἐμὸν μεγαλήτορα θυμόν,
urn:cts:greekLit:tlg0012.tlg002.omar:9.501	ἀλλά μιν ἄψορρον προσέφην κεκοτηότι θυμῷ:
urn:cts:greekLit:tlg0012.tlg002.omar:9.502	“Κύκλωψ, αἴ κέν τίς σε καταθνητῶν ἀνθρώπων
urn:cts:greekLit:tlg0012.tlg002.omar:9.503	ὀφθαλμοῦ εἴρηται ἀεικελίην ἀλαωτύν,
urn:cts:greekLit:tlg0012.tlg002.omar:9.504	φάσθαι ̓Οδυσσῆα πτολιπόρθιον ἐξαλαῶσαι,
urn:cts:greekLit:tlg0012.tlg002.omar:9.505	υἱὸν Λαέρτεω,  ̓Ιθάκῃ ἔνι οἰκί' ἔχοντα.’
urn:cts:greekLit:tlg0012.tlg002.omar:9.506	“ὣς ἐφάμην, ὁ δέ μ' οἰμώξας ἠμείβετο μύθῳ:
urn:cts:greekLit:tlg0012.tlg002.omar:9.507	‘ὢ πόποι, ἦ μάλα δή με παλαίφατα θέσφαθ' ἱκάνει.
urn:cts:greekLit:tlg0012.tlg002.omar:9.508	ἔσκε τις ἐνθάδε μάντις ἀνὴρ ἠύς τε μέγας τε,
urn:cts:greekLit:tlg0012.tlg002.omar:9.509	Τήλεμος Εὐρυμίδης, ὃς μαντοσύνῃ ἐκέκαστο
urn:cts:greekLit:tlg0012.tlg002.omar:9.510	καὶ μαντευόμενος κατεγήρα Κυκλώπεσσιν:
urn:cts:greekLit:tlg0012.tlg002.omar:9.511	ὅς μοι ἔφη τάδε πάντα τελευτήσεσθαι ὀπίσσω,
urn:cts:greekLit:tlg0012.tlg002.omar:9.512	χειρῶν ἐξ ̓Οδυσῆος ἁμαρτήσεσθαι ὀπωπῆς.
urn:cts:greekLit:tlg0012.tlg002.omar:9.513	ἀλλ' αἰεί τινα φῶτα μέγαν καὶ καλὸν ἐδέγμην
urn:cts:greekLit:tlg0012.tlg002.omar:9.514	ἐνθάδ' ἐλεύσεσθαι, μεγάλην ἐπιειμένον ἀλκήν:
urn:cts:greekLit:tlg0012.tlg002.omar:9.515	νῦν δέ μ' ἐὼν ὀλίγος τε καὶ οὐτιδανὸς καὶ ἄκικυς
urn:cts:greekLit:tlg0012.tlg002.omar:9.516	ὀφθαλμοῦ ἀλάωσεν, ἐπεί μ' ἐδαμάσσατο οἴνῳ.
urn:cts:greekLit:tlg0012.tlg002.omar:9.517	ἀλλ' ἄγε δεῦρ', ̓Οδυσεῦ, ἵνα τοι πὰρ ξείνια θείω
urn:cts:greekLit:tlg0012.tlg002.omar:9.518	πομπήν τ' ὀτρύνω δόμεναι κλυτὸν ἐννοσίγαιον:
urn:cts:greekLit:tlg0012.tlg002.omar:9.519	τοῦ γὰρ ἐγὼ πάϊς εἰμί, πατὴρ δ' ἐμὸς εὔχεται εἶναι.
urn:cts:greekLit:tlg0012.tlg002.omar:9.520	αὐτὸς δ',  αἴ κ' ἐθέλῃς', ἰήσεται, οὐδέ τις ἄλλος
urn:cts:greekLit:tlg0012.tlg002.omar:9.521	οὔτε θεῶν μακάρων οὔτε θνητῶν ἀνθρώπων.’
urn:cts:greekLit:tlg0012.tlg002.omar:9.522	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:9.523	αἲ γὰρ δὴ ψυχῆς τε καὶ αἰῶνός σε δυναίμην
urn:cts:greekLit:tlg0012.tlg002.omar:9.524	εὖνιν ποιήσας πέμψαι δόμον ̓́Αϊδος εἴσω,
urn:cts:greekLit:tlg0012.tlg002.omar:9.525	ὡς οὐκ ὀφθαλμόν γ' ἰήσεται οὐδ' ἐνοσίχθων.’
urn:cts:greekLit:tlg0012.tlg002.omar:9.526	“ὣς ἐφάμην, ὁ δ' ἔπειτα Ποσειδάωνι ἄνακτι
urn:cts:greekLit:tlg0012.tlg002.omar:9.527	εὔχετο χεῖρ' ὀρέγων εἰς οὐρανὸν ἀστερόεντα:
urn:cts:greekLit:tlg0012.tlg002.omar:9.528	‘κλῦθι, Ποσείδαον γαιήοχε κυανοχαῖτα,
urn:cts:greekLit:tlg0012.tlg002.omar:9.529	εἰ ἐτεόν γε σός εἰμι, πατὴρ δ' ἐμὸς εὔχεαι εἶναι,
urn:cts:greekLit:tlg0012.tlg002.omar:9.530	δὸς μὴ ̓Οδυσσῆα πτολιπόρθιον οἴκαδ' ἱκέσθαι
urn:cts:greekLit:tlg0012.tlg002.omar:9.531	υἱὸν Λαέρτεω, ̓Ιθάκῃ ἔνι οἰκί' ἔχοντα.
urn:cts:greekLit:tlg0012.tlg002.omar:9.532	ἀλλ' εἴ οἱ μοῖρ' ἐστὶ φίλους τ' ἰδέειν καὶ ἱκέσθαι
urn:cts:greekLit:tlg0012.tlg002.omar:9.533	οἶκον ἐυκτίμενον καὶ ἑὴν ἐς πατρίδα γαῖαν,
urn:cts:greekLit:tlg0012.tlg002.omar:9.534	ὀψὲ κακῶς ἔλθοι, ὀλέσας ἄπο πάντας ἑταίρους,
urn:cts:greekLit:tlg0012.tlg002.omar:9.535	νηὸς ἐπ' ἀλλοτρίης,  εὕροι δ' ἐν πήματα οἴκῳ.’
urn:cts:greekLit:tlg0012.tlg002.omar:9.536	“ὣς ἔφατ' εὐχόμενος, τοῦ δ' ἔκλυε κυανοχαίτης.
urn:cts:greekLit:tlg0012.tlg002.omar:9.537	αὐτὰρ ὅ γ' ἐξαῦτις πολὺ μείζονα λᾶαν ἀείρας
urn:cts:greekLit:tlg0012.tlg002.omar:9.538	ἧκ' ἐπιδινήσας, ἐπέρεισε δὲ ἶν' ἀπέλεθρον,
urn:cts:greekLit:tlg0012.tlg002.omar:9.539	κὰδ' δ' ἔβαλεν μετόπισθε νεὸς κυανοπρῴροιο
urn:cts:greekLit:tlg0012.tlg002.omar:9.540	τυτθόν,  ἐδεύησεν δ' οἰήιον ἄκρον ἱκέσθαι.
urn:cts:greekLit:tlg0012.tlg002.omar:9.541	ἐκλύσθη δὲ θάλασσα κατερχομένης ὑπὸ πέτρης:
urn:cts:greekLit:tlg0012.tlg002.omar:9.542	τὴν δὲ πρόσω φέρε κῦμα, θέμωσε δὲ χέρσον ἱκέσθαι.
urn:cts:greekLit:tlg0012.tlg002.omar:9.543	“ἀλλ' ὅτε δὴ τὴν νῆσον ἀφικόμεθ', ἔνθα περ ἄλλαι
urn:cts:greekLit:tlg0012.tlg002.omar:9.544	νῆες ἐύσσελμοι μένον ἁθρόαι, ἀμφὶ δ' ἑταῖροι
urn:cts:greekLit:tlg0012.tlg002.omar:9.545	ἥατ' ὀδυρόμενοι,  ἡμέας ποτιδέγμενοι αἰεί,
urn:cts:greekLit:tlg0012.tlg002.omar:9.546	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
urn:cts:greekLit:tlg0012.tlg002.omar:9.547	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:9.548	μῆλα δὲ Κύκλωπος γλαφυρῆς ἐκ νηὸς ἑλόντες
urn:cts:greekLit:tlg0012.tlg002.omar:9.549	δασσάμεθ', ὡς μή τίς μοι ἀτεμβόμενος κίοι ἴσης.
urn:cts:greekLit:tlg0012.tlg002.omar:9.550	ἀρνειὸν δ' ἐμοὶ οἴῳ ἐυκνήμιδες ἑταῖροι
urn:cts:greekLit:tlg0012.tlg002.omar:9.551	μήλων δαιομένων δόσαν ἔξοχα: τὸν δ' ἐπὶ θινὶ
urn:cts:greekLit:tlg0012.tlg002.omar:9.552	Ζηνὶ κελαινεφέι Κρονίδῃ, ὃς πᾶσιν ἀνάσσει,
urn:cts:greekLit:tlg0012.tlg002.omar:9.553	ῥέξας μηρί' ἔκαιον: ὁ δ' οὐκ ἐμπάζετο ἱρῶν,
urn:cts:greekLit:tlg0012.tlg002.omar:9.554	ἀλλ' ὅ γε μερμήριξεν ὅπως ἀπολοίατο πᾶσαι
urn:cts:greekLit:tlg0012.tlg002.omar:9.555	νῆες ἐύσσελμοι καὶ ἐμοὶ ἐρίηρες ἑταῖροι.
urn:cts:greekLit:tlg0012.tlg002.omar:9.556	“ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:9.557	ἥμεθα δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:9.558	ἦμος δ' ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.omar:9.559	δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:9.560	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:9.561	δὴ τότ' ἐγὼν ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.omar:9.562	αὐτούς τ' ἀμβαίνειν ἀνά τε πρυμνήσια λῦσαι:
urn:cts:greekLit:tlg0012.tlg002.omar:9.563	οἱ δ' αἶψ' εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.omar:9.564	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:9.565	“ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.omar:9.566	ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.omar:10.1	“Αἰολίην δ' ἐς νῆσον ἀφικόμεθ': ἔνθα δ' ἔναιεν
urn:cts:greekLit:tlg0012.tlg002.omar:10.2	Αἴολος ̔Ιπποτάδης, φίλος ἀθανάτοισι θεοῖσιν,
urn:cts:greekLit:tlg0012.tlg002.omar:10.3	πλωτῇ ἐνὶ νήσῳ: πᾶσαν δέ τέ μιν πέρι τεῖχος
urn:cts:greekLit:tlg0012.tlg002.omar:10.4	χάλκεον ἄρρηκτον, λισσὴ δ' ἀναδέδρομε πέτρη.
urn:cts:greekLit:tlg0012.tlg002.omar:10.5	τοῦ καὶ δώδεκα παῖδες ἐνὶ μεγάροις γεγάασιν,
urn:cts:greekLit:tlg0012.tlg002.omar:10.6	ἓξ μὲν θυγατέρες, ἓξ δ' υἱέες ἡβώοντες:
urn:cts:greekLit:tlg0012.tlg002.omar:10.7	ἔνθ' ὅ γε θυγατέρας πόρεν υἱάσιν εἶναι ἀκοίτις.
urn:cts:greekLit:tlg0012.tlg002.omar:10.8	οἱ δ' αἰεὶ παρὰ πατρὶ φίλῳ καὶ μητέρι κεδνῇ
urn:cts:greekLit:tlg0012.tlg002.omar:10.9	δαίνυνται, παρὰ δέ σφιν ὀνείατα μυρία κεῖται,
urn:cts:greekLit:tlg0012.tlg002.omar:10.10	κνισῆεν δέ τε δῶμα περιστεναχίζεται αὐλῇ
urn:cts:greekLit:tlg0012.tlg002.omar:10.11	ἤματα: νύκτας δ' αὖτε παρ' αἰδοίῃς ἀλόχοισιν
urn:cts:greekLit:tlg0012.tlg002.omar:10.12	εὕδους' ἔν τε τάπησι καὶ ἐν τρητοῖσι λέχεσσι.
urn:cts:greekLit:tlg0012.tlg002.omar:10.13	καὶ μὲν τῶν ἱκόμεσθα πόλιν καὶ δώματα καλά.
urn:cts:greekLit:tlg0012.tlg002.omar:10.14	μῆνα δὲ πάντα φίλει με καὶ ἐξερέεινεν ἕκαστα,
urn:cts:greekLit:tlg0012.tlg002.omar:10.15	̓́Ιλιον ̓Αργείων τε νέας καὶ νόστον ̓Αχαιῶν:
urn:cts:greekLit:tlg0012.tlg002.omar:10.16	καὶ μὲν ἐγὼ τῷ πάντα κατὰ μοῖραν κατέλεξα.
urn:cts:greekLit:tlg0012.tlg002.omar:10.17	ἀλλ' ὅτε δὴ καὶ ἐγὼν ὁδὸν ᾔτεον ἠδ' ἐκέλευον
urn:cts:greekLit:tlg0012.tlg002.omar:10.18	πεμπέμεν, οὐδέ τι κεῖνος ἀνήνατο, τεῦχε δὲ πομπήν.
urn:cts:greekLit:tlg0012.tlg002.omar:10.19	δῶκε δέ μ' ἐκδείρας ἀσκὸν βοὸς ἐννεώροιο,
urn:cts:greekLit:tlg0012.tlg002.omar:10.20	ἔνθα δὲ βυκτάων ἀνέμων κατέδησε κέλευθα:
urn:cts:greekLit:tlg0012.tlg002.omar:10.21	κεῖνον γὰρ ταμίην ἀνέμων ποίησε Κρονίων,
urn:cts:greekLit:tlg0012.tlg002.omar:10.22	ἠμὲν παυέμεναι ἠδ' ὀρνύμεν, ὅν κ' ἐθέλῃσι.
urn:cts:greekLit:tlg0012.tlg002.omar:10.23	νηὶ δ' ἐνὶ γλαφυρῇ κατέδει μέρμιθι φαεινῇ
urn:cts:greekLit:tlg0012.tlg002.omar:10.24	ἀργυρέῃ, ἵνα μή τι παραπνεύσῃ ὀλίγον περ:
urn:cts:greekLit:tlg0012.tlg002.omar:10.25	αὐτὰρ ἐμοὶ πνοιὴν Ζεφύρου προέηκεν ἀῆναι,
urn:cts:greekLit:tlg0012.tlg002.omar:10.26	ὄφρα φέροι νῆάς τε καὶ αὐτούς: οὐδ' ἄρ' ἔμελλεν
urn:cts:greekLit:tlg0012.tlg002.omar:10.27	ἐκτελέειν: αὐτῶν γὰρ ἀπωλόμεθ' ἀφραδίῃσιν.
urn:cts:greekLit:tlg0012.tlg002.omar:10.28	“ἐννῆμαρ μὲν ὁμῶς πλέομεν νύκτας τε καὶ ἦμαρ,
urn:cts:greekLit:tlg0012.tlg002.omar:10.29	τῇ δεκάτῃ δ' ἤδη ἀνεφαίνετο πατρὶς ἄρουρα,
urn:cts:greekLit:tlg0012.tlg002.omar:10.30	καὶ δὴ πυρπολέοντας ἐλεύσσομεν ἐγγὺς ἐόντες:
urn:cts:greekLit:tlg0012.tlg002.omar:10.31	ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,
urn:cts:greekLit:tlg0012.tlg002.omar:10.32	αἰεὶ γὰρ πόδα νηὸς ἐνώμων, οὐδέ τῳ ἄλλῳ
urn:cts:greekLit:tlg0012.tlg002.omar:10.33	δῶχ' ἑτάρων, ἵνα θᾶσσον ἱκοίμεθα πατρίδα γαῖαν:
urn:cts:greekLit:tlg0012.tlg002.omar:10.34	οἱ δ' ἕταροι ἐπέεσσι πρὸς ἀλλήλους ἀγόρευον,
urn:cts:greekLit:tlg0012.tlg002.omar:10.35	καί μ' ἔφασαν χρυσόν τε καὶ ἄργυρον οἴκαδ' ἄγεσθαι
urn:cts:greekLit:tlg0012.tlg002.omar:10.36	δῶρα παρ' Αἰόλου μεγαλήτορος ̔Ιπποτάδαο.
urn:cts:greekLit:tlg0012.tlg002.omar:10.37	ὧδε δέ τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:10.38	“‘ὦ πόποι, ὡς ὅδε πᾶσι φίλος καὶ τίμιός ἐστιν
urn:cts:greekLit:tlg0012.tlg002.omar:10.39	ἀνθρώποις, ὅτεών τε πόλιν καὶ γαῖαν ἵκηται.
urn:cts:greekLit:tlg0012.tlg002.omar:10.40	πολλὰ μὲν ἐκ Τροίης ἄγεται κειμήλια καλὰ
urn:cts:greekLit:tlg0012.tlg002.omar:10.41	ληίδος, ἡμεῖς δ' αὖτε ὁμὴν ὁδὸν ἐκτελέσαντες
urn:cts:greekLit:tlg0012.tlg002.omar:10.42	οἴκαδε νισσόμεθα κενεὰς σὺν χεῖρας ἔχοντες:
urn:cts:greekLit:tlg0012.tlg002.omar:10.43	καὶ νῦν οἱ τάδ' ἔδωκε χαριζόμενος φιλότητι
urn:cts:greekLit:tlg0012.tlg002.omar:10.44	Αἴολος. ἀλλ' ἄγε θᾶσσον ἰδώμεθα ὅττι τάδ' ἐστίν,
urn:cts:greekLit:tlg0012.tlg002.omar:10.45	ὅσσος τις χρυσός τε καὶ ἄργυρος ἀσκῷ ἔνεστιν.’
urn:cts:greekLit:tlg0012.tlg002.omar:10.46	“ὣς ἔφασαν, βουλὴ δὲ κακὴ νίκησεν ἑταίρων:
urn:cts:greekLit:tlg0012.tlg002.omar:10.47	ἀσκὸν μὲν λῦσαν, ἄνεμοι δ' ἐκ πάντες ὄρουσαν.
urn:cts:greekLit:tlg0012.tlg002.omar:10.48	τοὺς δ' αἶψ' ἁρπάξασα φέρεν πόντονδε θύελλα
urn:cts:greekLit:tlg0012.tlg002.omar:10.49	κλαίοντας, γαίης ἄπο πατρίδος. αὐτὰρ ἐγώ γε
urn:cts:greekLit:tlg0012.tlg002.omar:10.50	ἐγρόμενος κατὰ θυμὸν ἀμύμονα μερμήριξα,
urn:cts:greekLit:tlg0012.tlg002.omar:10.51	ἠὲ πεσὼν ἐκ νηὸς ἀποφθίμην ἐνὶ πόντῳ,
urn:cts:greekLit:tlg0012.tlg002.omar:10.52	ἦ ἀκέων τλαίην καὶ ἔτι ζωοῖσι μετείην.
urn:cts:greekLit:tlg0012.tlg002.omar:10.53	ἀλλ' ἔτλην καὶ ἔμεινα, καλυψάμενος δ' ἐνὶ νηὶ
urn:cts:greekLit:tlg0012.tlg002.omar:10.54	κείμην. αἱ δ' ἐφέροντο κακῇ ἀνέμοιο θυέλλῃ
urn:cts:greekLit:tlg0012.tlg002.omar:10.55	αὖτις ἐπ' Αἰολίην νῆσον,  στενάχοντο δ' ἑταῖροι.
urn:cts:greekLit:tlg0012.tlg002.omar:10.56	“ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,
urn:cts:greekLit:tlg0012.tlg002.omar:10.57	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
urn:cts:greekLit:tlg0012.tlg002.omar:10.58	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
urn:cts:greekLit:tlg0012.tlg002.omar:10.59	δὴ τότ' ἐγὼ κήρυκά τ' ὀπασσάμενος καὶ ἑταῖρον
urn:cts:greekLit:tlg0012.tlg002.omar:10.60	βῆν εἰς Αἰόλου κλυτὰ δώματα: τὸν δ' ἐκίχανον
urn:cts:greekLit:tlg0012.tlg002.omar:10.61	δαινύμενον παρὰ ᾗ τ' ἀλόχῳ καὶ οἷσι τέκεσσιν.
urn:cts:greekLit:tlg0012.tlg002.omar:10.62	ἐλθόντες δ' ἐς δῶμα παρὰ σταθμοῖσιν ἐπ' οὐδοῦ
urn:cts:greekLit:tlg0012.tlg002.omar:10.63	ἑζόμεθ': οἱ δ' ἀνὰ θυμὸν ἐθάμβεον ἔκ τ' ἐρέοντο:
urn:cts:greekLit:tlg0012.tlg002.omar:10.64	“‘πῶς ἦλθες, ̓Οδυσεῦ; τίς τοι κακὸς ἔχραε δαίμων;
urn:cts:greekLit:tlg0012.tlg002.omar:10.65	ἦ μέν ς' ἐνδυκέως ἀπεπέμπομεν,  ὄφρ' ἀφίκοιο
urn:cts:greekLit:tlg0012.tlg002.omar:10.66	πατρίδα σὴν καὶ δῶμα καὶ εἴ πού τοι φίλον ἐστίν.’
urn:cts:greekLit:tlg0012.tlg002.omar:10.67	“ὣς φάσαν, αὐτὰρ ἐγὼ μετεφώνεον ἀχνύμενος κῆρ:
urn:cts:greekLit:tlg0012.tlg002.omar:10.68	“ἄασάν μ' ἕταροί τε κακοὶ πρὸς τοῖσί τε ὕπνος
urn:cts:greekLit:tlg0012.tlg002.omar:10.69	σχέτλιος. ἀλλ' ἀκέσασθε, φίλοι: δύναμις γὰρ ἐν ὑμῖν.’
urn:cts:greekLit:tlg0012.tlg002.omar:10.70	“ὣς ἐφάμην μαλακοῖσι καθαπτόμενος ἐπέεσσιν,
urn:cts:greekLit:tlg0012.tlg002.omar:10.71	οἱ δ' ἄνεῳ ἐγένοντο: πατὴρ δ' ἠμείβετο μύθῳ:
urn:cts:greekLit:tlg0012.tlg002.omar:10.72	“‘ἔρρ' ἐκ νήσου θᾶσσον, ἐλέγχιστε ζωόντων:
urn:cts:greekLit:tlg0012.tlg002.omar:10.73	οὐ γάρ μοι θέμις ἐστὶ κομιζέμεν οὐδ' ἀποπέμπειν
urn:cts:greekLit:tlg0012.tlg002.omar:10.74	ἄνδρα τόν, ὅς κε θεοῖσιν ἀπέχθηται μακάρεσσιν:
urn:cts:greekLit:tlg0012.tlg002.omar:10.75	ἔρρε,  ἐπεὶ ἄρα θεοῖσιν ἀπεχθόμενος τόδ' ἱκάνεις.’
urn:cts:greekLit:tlg0012.tlg002.omar:10.76	“ὣς εἰπὼν ἀπέπεμπε δόμων βαρέα στενάχοντα.
urn:cts:greekLit:tlg0012.tlg002.omar:10.77	ἔνθεν δὲ προτέρω πλέομεν ἀκαχήμενοι ἦτορ.
urn:cts:greekLit:tlg0012.tlg002.omar:10.78	τείρετο δ' ἀνδρῶν θυμὸς ὑπ' εἰρεσίης ἀλεγεινῆς
urn:cts:greekLit:tlg0012.tlg002.omar:10.79	ἡμετέρῃ ματίῃ, ἐπεὶ οὐκέτι φαίνετο πομπή.
urn:cts:greekLit:tlg0012.tlg002.omar:10.80	ἑξῆμαρ μὲν ὁμῶς πλέομεν νύκτας τε καὶ ἦμαρ,
urn:cts:greekLit:tlg0012.tlg002.omar:10.81	ἑβδομάτῃ δ' ἱκόμεσθα Λάμου αἰπὺ πτολίεθρον,
urn:cts:greekLit:tlg0012.tlg002.omar:10.82	Τηλέπυλον Λαιστρυγονίην, ὅθι ποιμένα ποιμὴν
urn:cts:greekLit:tlg0012.tlg002.omar:10.83	ἠπύει εἰσελάων, ὁ δέ τ' ἐξελάων ὑπακούει.
urn:cts:greekLit:tlg0012.tlg002.omar:10.84	ἔνθα κ' ἄυπνος ἀνὴρ δοιοὺς ἐξήρατο μισθούς,
urn:cts:greekLit:tlg0012.tlg002.omar:10.85	τὸν μὲν βουκολέων,  τὸν δ' ἄργυφα μῆλα νομεύων:
urn:cts:greekLit:tlg0012.tlg002.omar:10.86	ἐγγὺς γὰρ νυκτός τε καὶ ἤματός εἰσι κέλευθοι.
urn:cts:greekLit:tlg0012.tlg002.omar:10.87	ἔνθ' ἐπεὶ ἐς λιμένα κλυτὸν ἤλθομεν, ὃν πέρι πέτρη
urn:cts:greekLit:tlg0012.tlg002.omar:10.88	ἠλίβατος τετύχηκε διαμπερὲς ἀμφοτέρωθεν,
urn:cts:greekLit:tlg0012.tlg002.omar:10.89	ἀκταὶ δὲ προβλῆτες ἐναντίαι ἀλλήλῃσιν
urn:cts:greekLit:tlg0012.tlg002.omar:10.90	ἐν στόματι προύχουσιν,  ἀραιὴ δ' εἴσοδός ἐστιν,
urn:cts:greekLit:tlg0012.tlg002.omar:10.91	ἔνθ' οἵ γ' εἴσω πάντες ἔχον νέας ἀμφιελίσσας.
urn:cts:greekLit:tlg0012.tlg002.omar:10.92	αἱ μὲν ἄρ' ἔντοσθεν λιμένος κοίλοιο δέδεντο
urn:cts:greekLit:tlg0012.tlg002.omar:10.93	πλησίαι: οὐ μὲν γάρ ποτ' ἀέξετο κῦμά γ' ἐν αὐτῷ,
urn:cts:greekLit:tlg0012.tlg002.omar:10.94	οὔτε μέγ' οὔτ' ὀλίγον, λευκὴ δ' ἦν ἀμφὶ γαλήνη:
urn:cts:greekLit:tlg0012.tlg002.omar:10.95	αὐτὰρ ἐγὼν οἶος σχέθον ἔξω νῆα μέλαιναν,
urn:cts:greekLit:tlg0012.tlg002.omar:10.96	αὐτοῦ ἐπ' ἐσχατιῇ, πέτρης ἐκ πείσματα δήσας:
urn:cts:greekLit:tlg0012.tlg002.omar:10.97	ἔστην δὲ σκοπιὴν ἐς παιπαλόεσσαν ἀνελθών.
urn:cts:greekLit:tlg0012.tlg002.omar:10.98	ἔνθα μὲν οὔτε βοῶν οὔτ' ἀνδρῶν φαίνετο ἔργα,
urn:cts:greekLit:tlg0012.tlg002.omar:10.99	καπνὸν δ' οἶον ὁρῶμεν ἀπὸ χθονὸς ἀίσσοντα.
urn:cts:greekLit:tlg0012.tlg002.omar:10.100	δὴ τότ' ἐγὼν ἑτάρους προί̈ειν πεύθεσθαι ἰόντας,
urn:cts:greekLit:tlg0012.tlg002.omar:10.101	οἵ τινες ἀνέρες εἶεν ἐπὶ χθονὶ σῖτον ἔδοντες,
urn:cts:greekLit:tlg0012.tlg002.omar:10.102	ἄνδρε δύω κρίνας, τρίτατον κήρυχ' ἅμ' ὀπάσσας.
urn:cts:greekLit:tlg0012.tlg002.omar:10.103	οἱ δ' ἴσαν ἐκβάντες λείην ὁδόν, ᾗ περ ἄμαξαι
urn:cts:greekLit:tlg0012.tlg002.omar:10.104	ἄστυδ' ἀφ' ὑψηλῶν ὀρέων καταγίνεον ὕλην,
urn:cts:greekLit:tlg0012.tlg002.omar:10.105	κούρῃ δὲ ξύμβληντο πρὸ ἄστεος ὑδρευούσῃ,
urn:cts:greekLit:tlg0012.tlg002.omar:10.106	θυγατέρ' ἰφθίμῃ Λαιστρυγόνος ̓Αντιφάταο.
urn:cts:greekLit:tlg0012.tlg002.omar:10.107	ἡ μὲν ἄρ' ἐς κρήνην κατεβήσετο καλλιρέεθρον
urn:cts:greekLit:tlg0012.tlg002.omar:10.108	̓Αρτακίην: ἔνθεν γὰρ ὕδωρ προτὶ ἄστυ φέρεσκον:
urn:cts:greekLit:tlg0012.tlg002.omar:10.109	οἱ δὲ παριστάμενοι προσεφώνεον ἔκ τ' ἐρέοντο
urn:cts:greekLit:tlg0012.tlg002.omar:10.110	ὅς τις τῶνδ' εἴη βασιλεὺς καὶ οἷσιν ἀνάσσοι:
urn:cts:greekLit:tlg0012.tlg002.omar:10.111	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ.
urn:cts:greekLit:tlg0012.tlg002.omar:10.112	οἱ δ' ἐπεὶ εἰσῆλθον κλυτὰ δώματα, τὴν δὲ γυναῖκα
urn:cts:greekLit:tlg0012.tlg002.omar:10.113	εὗρον, ὅσην τ' ὄρεος κορυφήν, κατὰ δ' ἔστυγον αὐτήν.
urn:cts:greekLit:tlg0012.tlg002.omar:10.114	ἡ δ' αἶψ' ἐξ ἀγορῆς ἐκάλει κλυτὸν ̓Αντιφατῆα,
urn:cts:greekLit:tlg0012.tlg002.omar:10.115	ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.
urn:cts:greekLit:tlg0012.tlg002.omar:10.116	αὐτίχ' ἕνα μάρψας ἑτάρων ὡπλίσσατο δεῖπνον:
urn:cts:greekLit:tlg0012.tlg002.omar:10.117	τὼ δὲ δύ' ἀίξαντε φυγῇ ἐπὶ νῆας ἱκέσθην.
urn:cts:greekLit:tlg0012.tlg002.omar:10.118	αὐτὰρ ὁ τεῦχε βοὴν διὰ ἄστεος: οἱ δ' ἀίοντες
urn:cts:greekLit:tlg0012.tlg002.omar:10.119	φοίτων ἴφθιμοι Λαιστρυγόνες ἄλλοθεν ἄλλος,
urn:cts:greekLit:tlg0012.tlg002.omar:10.120	μυρίοι,  οὐκ ἄνδρεσσιν ἐοικότες, ἀλλὰ Γίγασιν.
urn:cts:greekLit:tlg0012.tlg002.omar:10.121	οἵ ῥ' ἀπὸ πετράων ἀνδραχθέσι χερμαδίοισιν
urn:cts:greekLit:tlg0012.tlg002.omar:10.122	βάλλον: ἄφαρ δὲ κακὸς κόναβος κατὰ νῆας ὀρώρει
urn:cts:greekLit:tlg0012.tlg002.omar:10.123	ἀνδρῶν τ' ὀλλυμένων νηῶν θ' ἅμα ἀγνυμενάων:
urn:cts:greekLit:tlg0012.tlg002.omar:10.124	ἰχθῦς δ' ὣς πείροντες ἀτερπέα δαῖτα φέροντο.
urn:cts:greekLit:tlg0012.tlg002.omar:10.125	ὄφρ' οἱ τοὺς ὄλεκον λιμένος πολυβενθέος ἐντός,
urn:cts:greekLit:tlg0012.tlg002.omar:10.126	τόφρα δ' ἐγὼ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:10.127	τῷ ἀπὸ πείσματ' ἔκοψα νεὸς κυανοπρῴροιο.
urn:cts:greekLit:tlg0012.tlg002.omar:10.128	αἶψα δ' ἐμοῖς ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.omar:10.129	ἐμβαλέειν κώπῃς, ἵν' ὑπὲκ κακότητα φύγοιμεν:
urn:cts:greekLit:tlg0012.tlg002.omar:10.130	οἱ δ' ἅλα πάντες ἀνέρριψαν,  δείσαντες ὄλεθρον.
urn:cts:greekLit:tlg0012.tlg002.omar:10.131	ἀσπασίως δ' ἐς πόντον ἐπηρεφέας φύγε πέτρας
urn:cts:greekLit:tlg0012.tlg002.omar:10.132	νηῦς ἐμή: αὐτὰρ αἱ ἄλλαι ἀολλέες αὐτόθ' ὄλοντο.
urn:cts:greekLit:tlg0012.tlg002.omar:10.133	“ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.omar:10.134	ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.omar:10.135	Αἰαίην δ' ἐς νῆσον ἀφικόμεθ': ἔνθα δ' ἔναιε
urn:cts:greekLit:tlg0012.tlg002.omar:10.136	Κίρκη ἐυπλόκαμος, δεινὴ θεὸς αὐδήεσσα,
urn:cts:greekLit:tlg0012.tlg002.omar:10.137	αὐτοκασιγνήτη ὀλοόφρονος Αἰήταο:
urn:cts:greekLit:tlg0012.tlg002.omar:10.138	ἄμφω δ' ἐκγεγάτην φαεσιμβρότου ̓Ηελίοιο
urn:cts:greekLit:tlg0012.tlg002.omar:10.139	μητρός τ' ἐκ Πέρσης, τὴν ̓Ωκεανὸς τέκε παῖδα.
urn:cts:greekLit:tlg0012.tlg002.omar:10.140	ἔνθα δ' ἐπ' ἀκτῆς νηὶ κατηγαγόμεσθα σιωπῇ
urn:cts:greekLit:tlg0012.tlg002.omar:10.141	ναύλοχον ἐς λιμένα, καί τις θεὸς ἡγεμόνευεν.
urn:cts:greekLit:tlg0012.tlg002.omar:10.142	ἔνθα τότ' ἐκβάντες δύο τ' ἤματα καὶ δύο νύκτας
urn:cts:greekLit:tlg0012.tlg002.omar:10.143	κείμεθ' ὁμοῦ καμάτῳ τε καὶ ἄλγεσι θυμὸν ἔδοντες.
urn:cts:greekLit:tlg0012.tlg002.omar:10.144	ἀλλ' ὅτε δὴ τρίτον ἦμαρ ἐυπλόκαμος τέλες' ̓Ηώς,
urn:cts:greekLit:tlg0012.tlg002.omar:10.145	καὶ τότ' ἐγὼν ἐμὸν ἔγχος ἑλὼν καὶ φάσγανον ὀξὺ
urn:cts:greekLit:tlg0012.tlg002.omar:10.146	καρπαλίμως παρὰ νηὸς ἀνήιον ἐς περιωπήν,
urn:cts:greekLit:tlg0012.tlg002.omar:10.147	εἴ πως ἔργα ἴδοιμι βροτῶν ἐνοπήν τε πυθοίμην.
urn:cts:greekLit:tlg0012.tlg002.omar:10.148	ἔστην δὲ σκοπιὴν ἐς παιπαλόεσσαν ἀνελθών,
urn:cts:greekLit:tlg0012.tlg002.omar:10.149	καί μοι ἐείσατο καπνὸς ἀπὸ χθονὸς εὐρυοδείης,
urn:cts:greekLit:tlg0012.tlg002.omar:10.150	Κίρκης ἐν μεγάροισι,  διὰ δρυμὰ πυκνὰ καὶ ὕλην.
urn:cts:greekLit:tlg0012.tlg002.omar:10.151	μερμήριξα δ' ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.omar:10.152	ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.
urn:cts:greekLit:tlg0012.tlg002.omar:10.153	ὧδε δέ μοι φρονέοντι δοάσσατο κέρδιον εἶναι,
urn:cts:greekLit:tlg0012.tlg002.omar:10.154	πρῶτ' ἐλθόντ' ἐπὶ νῆα θοὴν καὶ θῖνα θαλάσσης
urn:cts:greekLit:tlg0012.tlg002.omar:10.155	δεῖπνον ἑταίροισιν δόμεναι προέμεν τε πυθέσθαι.
urn:cts:greekLit:tlg0012.tlg002.omar:10.156	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
urn:cts:greekLit:tlg0012.tlg002.omar:10.157	καὶ τότε τίς με θεῶν ὀλοφύρατο μοῦνον ἐόντα,
urn:cts:greekLit:tlg0012.tlg002.omar:10.158	ὅς ῥά μοι ὑψίκερων ἔλαφον μέγαν εἰς ὁδὸν αὐτὴν
urn:cts:greekLit:tlg0012.tlg002.omar:10.159	ἧκεν. ὁ μὲν ποταμόνδε κατήιεν ἐκ νομοῦ ὕλης
urn:cts:greekLit:tlg0012.tlg002.omar:10.160	πιόμενος: δὴ γάρ μιν ἔχεν μένος ἠελίοιο.
urn:cts:greekLit:tlg0012.tlg002.omar:10.161	τὸν δ' ἐγὼ ἐκβαίνοντα κατ' ἄκνηστιν μέσα νῶτα
urn:cts:greekLit:tlg0012.tlg002.omar:10.162	πλῆξα: τὸ δ' ἀντικρὺ δόρυ χάλκεον ἐξεπέρησε,
urn:cts:greekLit:tlg0012.tlg002.omar:10.163	κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.
urn:cts:greekLit:tlg0012.tlg002.omar:10.164	τῷ δ' ἐγὼ ἐμβαίνων δόρυ χάλκεον ἐξ ὠτειλῆς
urn:cts:greekLit:tlg0012.tlg002.omar:10.165	εἰρυσάμην: τὸ μὲν αὖθι κατακλίνας ἐπὶ γαίῃ
urn:cts:greekLit:tlg0012.tlg002.omar:10.166	εἴας': αὐτὰρ ἐγὼ σπασάμην ῥῶπάς τε λύγους τε,
urn:cts:greekLit:tlg0012.tlg002.omar:10.167	πεῖσμα δ', ὅσον τ' ὄργυιαν, ἐυστρεφὲς ἀμφοτέρωθεν
urn:cts:greekLit:tlg0012.tlg002.omar:10.168	πλεξάμενος συνέδησα πόδας δεινοῖο πελώρου,
urn:cts:greekLit:tlg0012.tlg002.omar:10.169	βῆν δὲ καταλοφάδεια φέρων ἐπὶ νῆα μέλαιναν
urn:cts:greekLit:tlg0012.tlg002.omar:10.170	ἔγχει ἐρειδόμενος,  ἐπεὶ οὔ πως ἦεν ἐπ' ὤμου
urn:cts:greekLit:tlg0012.tlg002.omar:10.171	χειρὶ φέρειν ἑτέρῃ: μάλα γὰρ μέγα θηρίον ἦεν.
urn:cts:greekLit:tlg0012.tlg002.omar:10.172	κὰδ' δ' ἔβαλον προπάροιθε νεός, ἀνέγειρα δ' ἑταίρους
urn:cts:greekLit:tlg0012.tlg002.omar:10.173	μειλιχίοις ἐπέεσσι παρασταδὸν ἄνδρα ἕκαστον:
urn:cts:greekLit:tlg0012.tlg002.omar:10.174	“ὦ φίλοι, οὐ γάρ πω καταδυσόμεθ' ἀχνύμενοί περ
urn:cts:greekLit:tlg0012.tlg002.omar:10.175	εἰς ̓Αίδαο δόμους,  πρὶν μόρσιμον ἦμαρ ἐπέλθῃ:
urn:cts:greekLit:tlg0012.tlg002.omar:10.176	ἀλλ' ἄγετ', ὄφρ' ἐν νηὶ θοῇ βρῶσίς τε πόσις τε,
urn:cts:greekLit:tlg0012.tlg002.omar:10.177	μνησόμεθα βρώμης, μηδὲ τρυχώμεθα λιμῷ.’
urn:cts:greekLit:tlg0012.tlg002.omar:10.178	“ὣς ἐφάμην, οἱ δ' ὦκα ἐμοῖς ἐπέεσσι πίθοντο,
urn:cts:greekLit:tlg0012.tlg002.omar:10.179	ἐκ δὲ καλυψάμενοι παρὰ θῖν' ἁλὸς ἀτρυγέτοιο
urn:cts:greekLit:tlg0012.tlg002.omar:10.180	θηήσαντ' ἔλαφον: μάλα γὰρ μέγα θηρίον ἦεν.
urn:cts:greekLit:tlg0012.tlg002.omar:10.181	αὐτὰρ ἐπεὶ τάρπησαν ὁρώμενοι ὀφθαλμοῖσιν,
urn:cts:greekLit:tlg0012.tlg002.omar:10.182	χεῖρας νιψάμενοι τεύχοντ' ἐρικυδέα δαῖτα.
urn:cts:greekLit:tlg0012.tlg002.omar:10.183	ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:10.184	ἥμεθα δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:10.185	ἦμος δ' ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.omar:10.186	δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.omar:10.187	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:10.188	καὶ τότ' ἐγὼν ἀγορὴν θέμενος μετὰ πᾶσιν ἔειπον:
urn:cts:greekLit:tlg0012.tlg002.omar:10.189	“‘κέκλυτέ μευ μύθων, κακά περ πάσχοντες ἑταῖροι:
urn:cts:greekLit:tlg0012.tlg002.omar:10.190	ὦ φίλοι,  οὐ γάρ τ' ἴδμεν, ὅπῃ ζόφος οὐδ' ὅπῃ ἠώς,
urn:cts:greekLit:tlg0012.tlg002.omar:10.191	οὐδ' ὅπῃ ἠέλιος φαεσίμβροτος εἶς' ὑπὸ γαῖαν,
urn:cts:greekLit:tlg0012.tlg002.omar:10.192	οὐδ' ὅπῃ ἀννεῖται: ἀλλὰ φραζώμεθα θᾶσσον
urn:cts:greekLit:tlg0012.tlg002.omar:10.193	εἴ τις ἔτ' ἔσται μῆτις. ἐγὼ δ' οὔκ οἴομαι εἶναι.
urn:cts:greekLit:tlg0012.tlg002.omar:10.194	εἶδον γὰρ σκοπιὴν ἐς παιπαλόεσσαν ἀνελθὼν
urn:cts:greekLit:tlg0012.tlg002.omar:10.195	νῆσον,  τὴν πέρι πόντος ἀπείριτος ἐστεφάνωται:
urn:cts:greekLit:tlg0012.tlg002.omar:10.196	αὐτὴ δὲ χθαμαλὴ κεῖται: καπνὸν δ' ἐνὶ μέσσῃ
urn:cts:greekLit:tlg0012.tlg002.omar:10.197	ἔδρακον ὀφθαλμοῖσι διὰ δρυμὰ πυκνὰ καὶ ὕλην.’
urn:cts:greekLit:tlg0012.tlg002.omar:10.198	“ὣς ἐφάμην, τοῖσιν δὲ κατεκλάσθη φίλον ἦτορ
urn:cts:greekLit:tlg0012.tlg002.omar:10.199	μνησαμένοις ἔργων Λαιστρυγόνος ̓Αντιφάταο
urn:cts:greekLit:tlg0012.tlg002.omar:10.200	Κύκλωπός τε βίης μεγαλήτορος,  ἀνδροφάγοιο.
urn:cts:greekLit:tlg0012.tlg002.omar:10.201	κλαῖον δὲ λιγέως θαλερὸν κατὰ δάκρυ χέοντες:
urn:cts:greekLit:tlg0012.tlg002.omar:10.202	ἀλλ' οὐ γάρ τις πρῆξις ἐγίγνετο μυρομένοισιν.
urn:cts:greekLit:tlg0012.tlg002.omar:10.203	“αὐτὰρ ἐγὼ δίχα πάντας ἐυκνήμιδας ἑταίρους
urn:cts:greekLit:tlg0012.tlg002.omar:10.204	ἠρίθμεον, ἀρχὸν δὲ μετ' ἀμφοτέροισιν ὄπασσα:
urn:cts:greekLit:tlg0012.tlg002.omar:10.205	τῶν μὲν ἐγὼν ἦρχον,  τῶν δ' Εὐρύλοχος θεοειδής.
urn:cts:greekLit:tlg0012.tlg002.omar:10.206	κλήρους δ' ἐν κυνέῃ χαλκήρεϊ πάλλομεν ὦκα:
urn:cts:greekLit:tlg0012.tlg002.omar:10.207	ἐκ δ' ἔθορε κλῆρος μεγαλήτορος Εὐρυλόχοιο.
urn:cts:greekLit:tlg0012.tlg002.omar:10.208	βῆ δ' ἰέναι, ἅμα τῷ γε δύω καὶ εἴκος' ἑταῖροι
urn:cts:greekLit:tlg0012.tlg002.omar:10.209	κλαίοντες: κατὰ δ' ἄμμε λίπον γοόωντας ὄπισθεν.
urn:cts:greekLit:tlg0012.tlg002.omar:10.210	εὗρον δ' ἐν βήσσῃσι τετυγμένα δώματα Κίρκης
urn:cts:greekLit:tlg0012.tlg002.omar:10.211	ξεστοῖσιν λάεσσι, περισκέπτῳ ἐνὶ χώρῳ:
urn:cts:greekLit:tlg0012.tlg002.omar:10.212	ἀμφὶ δέ μιν λύκοι ἦσαν ὀρέστεροι ἠδὲ λέοντες,
urn:cts:greekLit:tlg0012.tlg002.omar:10.213	τοὺς αὐτὴ κατέθελξεν, ἐπεὶ κακὰ φάρμακ' ἔδωκεν.
urn:cts:greekLit:tlg0012.tlg002.omar:10.214	οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε
urn:cts:greekLit:tlg0012.tlg002.omar:10.215	οὐρῇσιν μακρῇσι περισσαίνοντες ἀνέσταν.
urn:cts:greekLit:tlg0012.tlg002.omar:10.216	ὡς δ' ὅτ' ἂν ἀμφὶ ἄνακτα κύνες δαίτηθεν ἰόντα
urn:cts:greekLit:tlg0012.tlg002.omar:10.217	σαίνως', αἰεὶ γάρ τε φέρει μειλίγματα θυμοῦ,
urn:cts:greekLit:tlg0012.tlg002.omar:10.218	ὣς τοὺς ἀμφὶ λύκοι κρατερώνυχες ἠδὲ λέοντες
urn:cts:greekLit:tlg0012.tlg002.omar:10.219	σαῖνον: τοὶ δ' ἔδεισαν, ἐπεὶ ἴδον αἰνὰ πέλωρα.
urn:cts:greekLit:tlg0012.tlg002.omar:10.220	ἔσταν δ' ἐν προθύροισι θεᾶς καλλιπλοκάμοιο,
urn:cts:greekLit:tlg0012.tlg002.omar:10.221	Κίρκης δ' ἔνδον ἄκουον ἀειδούσης ὀπὶ καλῇ,
urn:cts:greekLit:tlg0012.tlg002.omar:10.222	ἱστὸν ἐποιχομένης μέγαν ἄμβροτον, οἷα θεάων
urn:cts:greekLit:tlg0012.tlg002.omar:10.223	λεπτά τε καὶ χαρίεντα καὶ ἀγλαὰ ἔργα πέλονται.
urn:cts:greekLit:tlg0012.tlg002.omar:10.224	τοῖσι δὲ μύθων ἦρχε Πολίτης ὄρχαμος ἀνδρῶν,
urn:cts:greekLit:tlg0012.tlg002.omar:10.225	ὅς μοι κήδιστος ἑτάρων ἦν κεδνότατός τε:
urn:cts:greekLit:tlg0012.tlg002.omar:10.226	“ὦ φίλοι, ἔνδον γάρ τις ἐποιχομένη μέγαν ἱστὸν
urn:cts:greekLit:tlg0012.tlg002.omar:10.227	καλὸν ἀοιδιάει, δάπεδον δ' ἅπαν ἀμφιμέμυκεν,
urn:cts:greekLit:tlg0012.tlg002.omar:10.228	ἢ θεὸς ἠὲ γυνή: ἀλλὰ φθεγγώμεθα θᾶσσον.’
urn:cts:greekLit:tlg0012.tlg002.omar:10.229	“ὣς ἄρ' ἐφώνησεν, τοὶ δὲ φθέγγοντο καλεῦντες.
urn:cts:greekLit:tlg0012.tlg002.omar:10.230	ἡ δ' αἶψ' ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.omar:10.231	καὶ κάλει: οἱ δ' ἅμα πάντες ἀιδρείῃσιν ἕποντο:
urn:cts:greekLit:tlg0012.tlg002.omar:10.232	Εὐρύλοχος δ' ὑπέμεινεν, ὀισάμενος δόλον εἶναι.
urn:cts:greekLit:tlg0012.tlg002.omar:10.233	εἷσεν δ' εἰσαγαγοῦσα κατὰ κλισμούς τε θρόνους τε,
urn:cts:greekLit:tlg0012.tlg002.omar:10.234	ἐν δέ σφιν τυρόν τε καὶ ἄλφιτα καὶ μέλι χλωρὸν
urn:cts:greekLit:tlg0012.tlg002.omar:10.235	οἴνῳ Πραμνείῳ ἐκύκα: ἀνέμισγε δὲ σίτῳ
urn:cts:greekLit:tlg0012.tlg002.omar:10.236	φάρμακα λύγρ', ἵνα πάγχυ λαθοίατο πατρίδος αἴης.
urn:cts:greekLit:tlg0012.tlg002.omar:10.237	αὐτὰρ ἐπεὶ δῶκέν τε καὶ ἔκπιον, αὐτίκ' ἔπειτα
urn:cts:greekLit:tlg0012.tlg002.omar:10.238	ῥάβδῳ πεπληγυῖα κατὰ συφεοῖσιν ἐέργνυ.
urn:cts:greekLit:tlg0012.tlg002.omar:10.239	οἱ δὲ συῶν μὲν ἔχον κεφαλὰς φωνήν τε τρίχας τε
urn:cts:greekLit:tlg0012.tlg002.omar:10.240	καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.
urn:cts:greekLit:tlg0012.tlg002.omar:10.241	ὣς οἱ μὲν κλαίοντες ἐέρχατο,  τοῖσι δὲ Κίρκη
urn:cts:greekLit:tlg0012.tlg002.omar:10.242	πάρ ῥ' ἄκυλον βάλανόν τε βάλεν καρπόν τε κρανείης
urn:cts:greekLit:tlg0012.tlg002.omar:10.243	ἔδμεναι, οἷα σύες χαμαιευνάδες αἰὲν ἔδουσιν.
urn:cts:greekLit:tlg0012.tlg002.omar:10.244	“Εὐρύλοχος δ' αἶψ' ἦλθε θοὴν ἐπὶ νῆα μέλαιναν
urn:cts:greekLit:tlg0012.tlg002.omar:10.245	ἀγγελίην ἑτάρων ἐρέων καὶ ἀδευκέα πότμον.
urn:cts:greekLit:tlg0012.tlg002.omar:10.246	οὐδέ τι ἐκφάσθαι δύνατο ἔπος ἱέμενός περ,
urn:cts:greekLit:tlg0012.tlg002.omar:10.247	κῆρ ἄχεϊ μεγάλῳ βεβολημένος: ἐν δέ οἱ ὄσσε
urn:cts:greekLit:tlg0012.tlg002.omar:10.248	δακρυόφιν πίμπλαντο, γόον δ' ὠίετο θυμός.
urn:cts:greekLit:tlg0012.tlg002.omar:10.249	ἀλλ' ὅτε δή μιν πάντες ἀγασσάμεθ' ἐξερέοντες,
urn:cts:greekLit:tlg0012.tlg002.omar:10.250	καὶ τότε τῶν ἄλλων ἑτάρων κατέλεξεν ὄλεθρον:
urn:cts:greekLit:tlg0012.tlg002.omar:10.251	“‘ἤιομεν, ὡς ἐκέλευες, ἀνὰ δρυμά, φαίδιμ' ̓Οδυσσεῦ:
urn:cts:greekLit:tlg0012.tlg002.omar:10.252	εὕρομεν ἐν βήσσῃσι τετυγμένα δώματα καλὰ
urn:cts:greekLit:tlg0012.tlg002.omar:10.253	ξεστοῖσιν λάεσσι, περισκέπτῳ ἐνὶ χώρῳ.
urn:cts:greekLit:tlg0012.tlg002.omar:10.254	ἔνθα δέ τις μέγαν ἱστὸν ἐποιχομένη λίγ' ἄειδεν,
urn:cts:greekLit:tlg0012.tlg002.omar:10.255	ἢ θεὸς ἠὲ γυνή: τοὶ δὲ φθέγγοντο καλεῦντες.
urn:cts:greekLit:tlg0012.tlg002.omar:10.256	ἡ δ' αἶψ' ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.omar:10.257	καὶ κάλει: οἱ δ' ἅμα πάντες ἀιδρείῃσιν ἕποντο:
urn:cts:greekLit:tlg0012.tlg002.omar:10.258	αὐτὰρ ἐγὼν ὑπέμεινα, ὀισάμενος δόλον εἶναι.
urn:cts:greekLit:tlg0012.tlg002.omar:10.259	οἱ δ' ἅμ' ἀιστώθησαν ἀολλέες, οὐδέ τις αὐτῶν
urn:cts:greekLit:tlg0012.tlg002.omar:10.260	ἐξεφάνη: δηρὸν δὲ καθήμενος ἐσκοπίαζον.’
urn:cts:greekLit:tlg0012.tlg002.omar:10.261	“ὣς ἔφατ', αὐτὰρ ἐγὼ περὶ μὲν ξίφος ἀργυρόηλον
urn:cts:greekLit:tlg0012.tlg002.omar:10.262	ὤμοιιν βαλόμην, μέγα χάλκεον, ἀμφὶ δὲ τόξα:
urn:cts:greekLit:tlg0012.tlg002.omar:10.263	τὸν δ' ἂψ ἠνώγεα αὐτὴν ὁδὸν ἡγήσασθαι.
urn:cts:greekLit:tlg0012.tlg002.omar:10.264	αὐτὰρ ὅ γ' ἀμφοτέρῃσι λαβὼν ἐλλίσσετο γούνων
urn:cts:greekLit:tlg0012.tlg002.omar:10.265	καί μ' ὀλοφυρόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:10.266	“‘μή μ' ἄγε κεῖς' ἀέκοντα, διοτρεφές, ἀλλὰ λίπ' αὐτοῦ.
urn:cts:greekLit:tlg0012.tlg002.omar:10.267	οἶδα γάρ, ὡς οὔτ' αὐτὸς ἐλεύσεαι οὔτε τιν' ἄλλον
urn:cts:greekLit:tlg0012.tlg002.omar:10.268	ἄξεις σῶν ἑτάρων. ἀλλὰ ξὺν τοίσδεσι θᾶσσον
urn:cts:greekLit:tlg0012.tlg002.omar:10.269	φεύγωμεν: ἔτι γάρ κεν ἀλύξαιμεν κακὸν ἦμαρ.’
urn:cts:greekLit:tlg0012.tlg002.omar:10.270	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:10.271	Εὐρύλοχ',  ἦ τοι μὲν σὺ μέν' αὐτοῦ τῷδ' ἐνὶ χώρῳ
urn:cts:greekLit:tlg0012.tlg002.omar:10.272	ἔσθων καὶ πίνων κοίλῃ παρὰ νηὶ μελαίνῃ:
urn:cts:greekLit:tlg0012.tlg002.omar:10.273	αὐτὰρ ἐγὼν εἶμι, κρατερὴ δέ μοι ἔπλετ' ἀνάγκη.’
urn:cts:greekLit:tlg0012.tlg002.omar:10.274	“ὣς εἰπὼν παρὰ νηὸς ἀνήιον ἠδὲ θαλάσσης.
urn:cts:greekLit:tlg0012.tlg002.omar:10.275	ἀλλ' ὅτε δὴ ἄρ' ἔμελλον ἰὼν ἱερὰς ἀνὰ βήσσας
urn:cts:greekLit:tlg0012.tlg002.omar:10.276	Κίρκης ἵξεσθαι πολυφαρμάκου ἐς μέγα δῶμα,
urn:cts:greekLit:tlg0012.tlg002.omar:10.277	ἔνθα μοι ̔Ερμείας χρυσόρραπις ἀντεβόλησεν
urn:cts:greekLit:tlg0012.tlg002.omar:10.278	ἐρχομένῳ πρὸς δῶμα, νεηνίῃ ἀνδρὶ ἐοικώς,
urn:cts:greekLit:tlg0012.tlg002.omar:10.279	πρῶτον ὑπηνήτῃ, τοῦ περ χαριεστάτη ἥβη:
urn:cts:greekLit:tlg0012.tlg002.omar:10.280	ἔν τ' ἄρα μοι φῦ χειρί,  ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:10.281	“‘πῇ δὴ αὖτ', ὦ δύστηνε, δι' ἄκριας ἔρχεαι οἶος,
urn:cts:greekLit:tlg0012.tlg002.omar:10.282	χώρου ἄιδρις ἐών; ἕταροι δέ τοι οἵδ' ἐνὶ Κίρκης
urn:cts:greekLit:tlg0012.tlg002.omar:10.283	ἔρχαται ὥς τε σύες πυκινοὺς κευθμῶνας ἔχοντες.
urn:cts:greekLit:tlg0012.tlg002.omar:10.284	ἦ τοὺς λυσόμενος δεῦρ' ἔρχεαι; οὐδέ σέ φημι
urn:cts:greekLit:tlg0012.tlg002.omar:10.285	αὐτὸν νοστήσειν,  μενέεις δὲ σύ γ', ἔνθα περ ἄλλοι.
urn:cts:greekLit:tlg0012.tlg002.omar:10.286	ἀλλ' ἄγε δή σε κακῶν ἐκλύσομαι ἠδὲ σαώσω.
urn:cts:greekLit:tlg0012.tlg002.omar:10.287	τῆ, τόδε φάρμακον ἐσθλὸν ἔχων ἐς δώματα Κίρκης
urn:cts:greekLit:tlg0012.tlg002.omar:10.288	ἔρχευ, ὅ κέν τοι κρατὸς ἀλάλκῃσιν κακὸν ἦμαρ.
urn:cts:greekLit:tlg0012.tlg002.omar:10.289	πάντα δέ τοι ἐρέω ὀλοφώια δήνεα Κίρκης.
urn:cts:greekLit:tlg0012.tlg002.omar:10.290	τεύξει τοι κυκεῶ,  βαλέει δ' ἐν φάρμακα σίτῳ.
urn:cts:greekLit:tlg0012.tlg002.omar:10.291	ἀλλ' οὐδ' ὣς θέλξαι σε δυνήσεται: οὐ γὰρ ἐάσει
urn:cts:greekLit:tlg0012.tlg002.omar:10.292	φάρμακον ἐσθλόν, ὅ τοι δώσω, ἐρέω δὲ ἕκαστα.
urn:cts:greekLit:tlg0012.tlg002.omar:10.293	ὁππότε κεν Κίρκη ς' ἐλάσῃ περιμήκεϊ ῥάβδῳ,
urn:cts:greekLit:tlg0012.tlg002.omar:10.294	δὴ τότε σὺ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:10.295	Κίρκῃ ἐπαῖξαι,  ὥς τε κτάμεναι μενεαίνων.
urn:cts:greekLit:tlg0012.tlg002.omar:10.296	ἡ δέ ς' ὑποδείσασα κελήσεται εὐνηθῆναι:
urn:cts:greekLit:tlg0012.tlg002.omar:10.297	ἔνθα σὺ μηκέτ' ἔπειτ' ἀπανήνασθαι θεοῦ εὐνήν,
urn:cts:greekLit:tlg0012.tlg002.omar:10.298	ὄφρα κέ τοι λύσῃ θ' ἑτάρους αὐτόν τε κομίσσῃ:
urn:cts:greekLit:tlg0012.tlg002.omar:10.299	ἀλλὰ κέλεσθαί μιν μακάρων μέγαν ὅρκον ὀμόσσαι,
urn:cts:greekLit:tlg0012.tlg002.omar:10.300	μή τί τοι αὐτῷ πῆμα κακὸν βουλευσέμεν ἄλλο,
urn:cts:greekLit:tlg0012.tlg002.omar:10.301	μή ς' ἀπογυμνωθέντα κακὸν καὶ ἀνήνορα θήῃ.’
urn:cts:greekLit:tlg0012.tlg002.omar:10.302	“ὣς ἄρα φωνήσας πόρε φάρμακον ἀργεϊφόντης
urn:cts:greekLit:tlg0012.tlg002.omar:10.303	ἐκ γαίης ἐρύσας, καί μοι φύσιν αὐτοῦ ἔδειξε.
urn:cts:greekLit:tlg0012.tlg002.omar:10.304	ῥίζῃ μὲν μέλαν ἔσκε, γάλακτι δὲ εἴκελον ἄνθος:
urn:cts:greekLit:tlg0012.tlg002.omar:10.305	μῶλυ δέ μιν καλέουσι θεοί: χαλεπὸν δέ τ' ὀρύσσειν
urn:cts:greekLit:tlg0012.tlg002.omar:10.306	ἀνδράσι γε θνητοῖσι, θεοὶ δέ τε πάντα δύνανται.
urn:cts:greekLit:tlg0012.tlg002.omar:10.307	̔Ερμείας μὲν ἔπειτ' ἀπέβη πρὸς μακρὸν ̓́Ολυμπον
urn:cts:greekLit:tlg0012.tlg002.omar:10.308	νῆσον ἀν' ὑλήεσσαν, ἐγὼ δ' ἐς δώματα Κίρκης
urn:cts:greekLit:tlg0012.tlg002.omar:10.309	ἤια, πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.omar:10.310	ἔστην δ' εἰνὶ θύρῃσι θεᾶς καλλιπλοκάμοιο:
urn:cts:greekLit:tlg0012.tlg002.omar:10.311	ἔνθα στὰς ἐβόησα, θεὰ δέ μευ ἔκλυεν αὐδῆς.
urn:cts:greekLit:tlg0012.tlg002.omar:10.312	ἡ δ' αἶψ' ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.omar:10.313	καὶ κάλει: αὐτὰρ ἐγὼν ἑπόμην ἀκαχήμενος ἦτορ.
urn:cts:greekLit:tlg0012.tlg002.omar:10.314	εἷσε δέ μ' εἰσαγαγοῦσα ἐπὶ θρόνου ἀργυροήλου
urn:cts:greekLit:tlg0012.tlg002.omar:10.315	καλοῦ δαιδαλέου: ὑπὸ δὲ θρῆνυς ποσὶν ἦεν:
urn:cts:greekLit:tlg0012.tlg002.omar:10.316	τεῦχε δέ μοι κυκεῶ χρυσέῳ δέπαι, ὄφρα πίοιμι,
urn:cts:greekLit:tlg0012.tlg002.omar:10.317	ἐν δέ τε φάρμακον ἧκε, κακὰ φρονέους' ἐνὶ θυμῷ.
urn:cts:greekLit:tlg0012.tlg002.omar:10.318	αὐτὰρ ἐπεὶ δῶκέν τε καὶ ἔκπιον, οὐδέ μ' ἔθελξε,
urn:cts:greekLit:tlg0012.tlg002.omar:10.319	ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:10.320	‘ἔρχεο νῦν συφεόνδε,  μετ' ἄλλων λέξο ἑταίρων.’
urn:cts:greekLit:tlg0012.tlg002.omar:10.321	“ὣς φάτ', ἐγὼ δ' ἄορ ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:10.322	Κίρκῃ ἐπήιξα ὥς τε κτάμεναι μενεαίνων.
urn:cts:greekLit:tlg0012.tlg002.omar:10.323	ἡ δὲ μέγα ἰάχουσα ὑπέδραμε καὶ λάβε γούνων,
urn:cts:greekLit:tlg0012.tlg002.omar:10.324	καί μ' ὀλοφυρομένη ἔπεα πτερόεντα προσηύδα:
urn:cts:greekLit:tlg0012.tlg002.omar:10.325	“‘τίς πόθεν εἰς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.omar:10.326	θαῦμά μ' ἔχει ὡς οὔ τι πιὼν τάδε φάρμακ' ἐθέλχθης:
urn:cts:greekLit:tlg0012.tlg002.omar:10.327	οὐδὲ γὰρ οὐδέ τις ἄλλος ἀνὴρ τάδε φάρμακ' ἀνέτλη,
urn:cts:greekLit:tlg0012.tlg002.omar:10.328	ὅς κε πίῃ καὶ πρῶτον ἀμείψεται ἕρκος ὀδόντων.
urn:cts:greekLit:tlg0012.tlg002.omar:10.329	σοὶ δέ τις ἐν στήθεσσιν ἀκήλητος νόος ἐστίν.
urn:cts:greekLit:tlg0012.tlg002.omar:10.330	ἦ σύ γ' ̓Οδυσσεύς ἐσσι πολύτροπος,  ὅν τέ μοι αἰεὶ
urn:cts:greekLit:tlg0012.tlg002.omar:10.331	φάσκεν ἐλεύσεσθαι χρυσόρραπις ἀργεϊφόντης,
urn:cts:greekLit:tlg0012.tlg002.omar:10.332	ἐκ Τροίης ἀνιόντα θοῇ σὺν νηὶ μελαίνῃ.
urn:cts:greekLit:tlg0012.tlg002.omar:10.333	ἀλλ' ἄγε δὴ κολεῷ μὲν ἄορ θέο, νῶι δ' ἔπειτα
urn:cts:greekLit:tlg0012.tlg002.omar:10.334	εὐνῆς ἡμετέρης ἐπιβείομεν, ὄφρα μιγέντε
urn:cts:greekLit:tlg0012.tlg002.omar:10.335	εὐνῇ καὶ φιλότητι πεποίθομεν ἀλλήλοισιν.’
urn:cts:greekLit:tlg0012.tlg002.omar:10.336	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:10.337	‘ὦ Κίρκη, πῶς γάρ με κέλεαι σοὶ ἤπιον εἶναι,
urn:cts:greekLit:tlg0012.tlg002.omar:10.338	ἥ μοι σῦς μὲν ἔθηκας ἐνὶ μεγάροισιν ἑταίρους,
urn:cts:greekLit:tlg0012.tlg002.omar:10.339	αὐτὸν δ' ἐνθάδ' ἔχουσα δολοφρονέουσα κελεύεις
urn:cts:greekLit:tlg0012.tlg002.omar:10.340	ἐς θάλαμόν τ' ἰέναι καὶ σῆς ἐπιβήμεναι εὐνῆς,
urn:cts:greekLit:tlg0012.tlg002.omar:10.341	ὄφρα με γυμνωθέντα κακὸν καὶ ἀνήνορα θήῃς.
urn:cts:greekLit:tlg0012.tlg002.omar:10.342	οὐδ' ἂν ἐγώ γ' ἐθέλοιμι τεῆς ἐπιβήμεναι εὐνῆς,
urn:cts:greekLit:tlg0012.tlg002.omar:10.343	εἰ μή μοι τλαίης γε, θεά, μέγαν ὅρκον ὀμόσσαι
urn:cts:greekLit:tlg0012.tlg002.omar:10.344	μή τί μοι αὐτῷ πῆμα κακὸν βουλευσέμεν ἄλλο.’
urn:cts:greekLit:tlg0012.tlg002.omar:10.345	“ὣς ἐφάμην,  ἡ δ' αὐτίκ' ἀπώμνυεν, ὡς ἐκέλευον.
urn:cts:greekLit:tlg0012.tlg002.omar:10.346	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
urn:cts:greekLit:tlg0012.tlg002.omar:10.347	καὶ τότ' ἐγὼ Κίρκης ἐπέβην περικαλλέος εὐνῆς.
urn:cts:greekLit:tlg0012.tlg002.omar:10.348	“ἀμφίπολοι δ' ἄρα τέως μὲν ἐνὶ μεγάροισι πένοντο
urn:cts:greekLit:tlg0012.tlg002.omar:10.349	τέσσαρες, αἵ οἱ δῶμα κάτα δρήστειραι ἔασι:
urn:cts:greekLit:tlg0012.tlg002.omar:10.350	γίγνονται δ' ἄρα ταί γ' ἔκ τε κρηνέων ἀπό τ' ἀλσέων
urn:cts:greekLit:tlg0012.tlg002.omar:10.351	ἔκ θ' ἱερῶν ποταμῶν, οἵ τ' εἰς ἅλαδε προρέουσι.
urn:cts:greekLit:tlg0012.tlg002.omar:10.352	τάων ἡ μὲν ἔβαλλε θρόνοις ἔνι ῥήγεα καλὰ
urn:cts:greekLit:tlg0012.tlg002.omar:10.353	πορφύρεα καθύπερθ', ὑπένερθε δὲ λῖθ' ὑπέβαλλεν:
urn:cts:greekLit:tlg0012.tlg002.omar:10.354	ἡ δ' ἑτέρη προπάροιθε θρόνων ἐτίταινε τραπέζας
urn:cts:greekLit:tlg0012.tlg002.omar:10.355	ἀργυρέας,  ἐπὶ δέ σφι τίθει χρύσεια κάνεια:
urn:cts:greekLit:tlg0012.tlg002.omar:10.356	ἡ δὲ τρίτη κρητῆρι μελίφρονα οἶνον ἐκίρνα
urn:cts:greekLit:tlg0012.tlg002.omar:10.357	ἡδὺν ἐν ἀργυρέῳ, νέμε δὲ χρύσεια κύπελλα:
urn:cts:greekLit:tlg0012.tlg002.omar:10.358	ἡ δὲ τετάρτη ὕδωρ ἐφόρει καὶ πῦρ ἀνέκαιε
urn:cts:greekLit:tlg0012.tlg002.omar:10.359	πολλὸν ὑπὸ τρίποδι μεγάλῳ: ἰαίνετο δ' ὕδωρ.
urn:cts:greekLit:tlg0012.tlg002.omar:10.360	αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
urn:cts:greekLit:tlg0012.tlg002.omar:10.361	ἔς ῥ' ἀσάμινθον ἕσασα λό' ἐκ τρίποδος μεγάλοιο,
urn:cts:greekLit:tlg0012.tlg002.omar:10.362	θυμῆρες κεράσασα, κατὰ κρατός τε καὶ ὤμων,
urn:cts:greekLit:tlg0012.tlg002.omar:10.363	ὄφρα μοι ἐκ κάματον θυμοφθόρον εἵλετο γυίων.
urn:cts:greekLit:tlg0012.tlg002.omar:10.364	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
urn:cts:greekLit:tlg0012.tlg002.omar:10.365	ἀμφὶ δέ με χλαῖναν καλὴν βάλεν ἠδὲ χιτῶνα,
urn:cts:greekLit:tlg0012.tlg002.omar:10.366	εἷσε δέ μ' εἰσαγαγοῦσα ἐπὶ θρόνου ἀργυροήλου
urn:cts:greekLit:tlg0012.tlg002.omar:10.367	καλοῦ δαιδαλέου, ὑπὸ δὲ θρῆνυς ποσὶν ἦεν:
urn:cts:greekLit:tlg0012.tlg002.omar:10.368	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:10.369	καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:10.370	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:10.371	σῖτον δ' αἰδοίη ταμίη παρέθηκε φέρουσα,
urn:cts:greekLit:tlg0012.tlg002.omar:10.372	εἴδατα πόλλ' ἐπιθεῖσα, χαριζομένη παρεόντων.
urn:cts:greekLit:tlg0012.tlg002.omar:10.373	ἐσθέμεναι δ' ἐκέλευεν: ἐμῷ δ' οὐχ ἥνδανε θυμῷ,
urn:cts:greekLit:tlg0012.tlg002.omar:10.374	ἀλλ' ἥμην ἀλλοφρονέων, κακὰ δ' ὄσσετο θυμός.
urn:cts:greekLit:tlg0012.tlg002.omar:10.375	“Κίρκη δ' ὡς ἐνόησεν ἔμ' ἥμενον οὐδ' ἐπὶ σίτῳ
urn:cts:greekLit:tlg0012.tlg002.omar:10.376	χεῖρας ἰάλλοντα, κρατερὸν δέ με πένθος ἔχοντα,
urn:cts:greekLit:tlg0012.tlg002.omar:10.377	ἄγχι παρισταμένη ἔπεα πτερόεντα προσηύδα:
urn:cts:greekLit:tlg0012.tlg002.omar:10.378	“ ‘τίφθ' οὕτως, ̓Οδυσεῦ, κατ' ἄρ' ἕζεαι ἶσος ἀναύδῳ,
urn:cts:greekLit:tlg0012.tlg002.omar:10.379	θυμὸν ἔδων, βρώμης δ' οὐχ ἅπτεαι οὐδὲ ποτῆτος;
urn:cts:greekLit:tlg0012.tlg002.omar:10.380	ἦ τινά που δόλον ἄλλον ὀίεαι: οὐδέ τί σε χρὴ
urn:cts:greekLit:tlg0012.tlg002.omar:10.381	δειδίμεν: ἤδη γάρ τοι ἀπώμοσα καρτερὸν ὅρκον.’
urn:cts:greekLit:tlg0012.tlg002.omar:10.382	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:10.383	‘ὦ Κίρκη, τίς γάρ κεν ἀνήρ, ὃς ἐναίσιμος εἴη,
urn:cts:greekLit:tlg0012.tlg002.omar:10.384	πρὶν τλαίη πάσσασθαι ἐδητύος ἠδὲ ποτῆτος,
urn:cts:greekLit:tlg0012.tlg002.omar:10.385	πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι;
urn:cts:greekLit:tlg0012.tlg002.omar:10.386	ἀλλ' εἰ δὴ πρόφρασσα πιεῖν φαγέμεν τε κελεύεις,
urn:cts:greekLit:tlg0012.tlg002.omar:10.387	λῦσον, ἵν' ὀφθαλμοῖσιν ἴδω ἐρίηρας ἑταίρους.’
urn:cts:greekLit:tlg0012.tlg002.omar:10.388	“ὣς ἐφάμην, Κίρκη δὲ διὲκ μεγάροιο βεβήκει
urn:cts:greekLit:tlg0012.tlg002.omar:10.389	ῥάβδον ἔχους' ἐν χειρί, θύρας δ' ἀνέῳξε συφειοῦ,
urn:cts:greekLit:tlg0012.tlg002.omar:10.390	ἐκ δ' ἔλασεν σιάλοισιν ἐοικότας ἐννεώροισιν.
urn:cts:greekLit:tlg0012.tlg002.omar:10.391	οἱ μὲν ἔπειτ' ἔστησαν ἐναντίοι, ἡ δὲ δι' αὐτῶν
urn:cts:greekLit:tlg0012.tlg002.omar:10.392	ἐρχομένη προσάλειφεν ἑκάστῳ φάρμακον ἄλλο.
urn:cts:greekLit:tlg0012.tlg002.omar:10.393	τῶν δ' ἐκ μὲν μελέων τρίχες ἔρρεον, ἃς πρὶν ἔφυσε
urn:cts:greekLit:tlg0012.tlg002.omar:10.394	φάρμακον οὐλόμενον, τό σφιν πόρε πότνια Κίρκη:
urn:cts:greekLit:tlg0012.tlg002.omar:10.395	ἄνδρες δ' ἂψ ἐγένοντο νεώτεροι ἢ πάρος ἦσαν,
urn:cts:greekLit:tlg0012.tlg002.omar:10.396	καὶ πολὺ καλλίονες καὶ μείζονες εἰσοράασθαι.
urn:cts:greekLit:tlg0012.tlg002.omar:10.397	ἔγνωσαν δέ μ' ἐκεῖνοι ἔφυν τ' ἐν χερσὶν ἕκαστος.
urn:cts:greekLit:tlg0012.tlg002.omar:10.398	πᾶσιν δ' ἱμερόεις ὑπέδυ γόος, ἀμφὶ δὲ δῶμα
urn:cts:greekLit:tlg0012.tlg002.omar:10.399	σμερδαλέον κονάβιζε: θεὰ δ' ἐλέαιρε καὶ αὐτή.
urn:cts:greekLit:tlg0012.tlg002.omar:10.400	“ἡ δέ μευ ἄγχι στᾶσα προσηύδα δῖα θεάων:
urn:cts:greekLit:tlg0012.tlg002.omar:10.401	‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:10.402	ἔρχεο νῦν ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.omar:10.403	νῆα μὲν ἂρ πάμπρωτον ἐρύσσατε ἤπειρόνδε,
urn:cts:greekLit:tlg0012.tlg002.omar:10.404	κτήματα δ' ἐν σπήεσσι πελάσσατε ὅπλα τε πάντα:
urn:cts:greekLit:tlg0012.tlg002.omar:10.405	αὐτὸς δ' ἂψ ἰέναι καὶ ἄγειν ἐρίηρας ἑταίρους.’
urn:cts:greekLit:tlg0012.tlg002.omar:10.406	“ὣς ἔφατ', αὐτὰρ ἐμοί γ' ἐπεπείθετο θυμὸς ἀγήνωρ,
urn:cts:greekLit:tlg0012.tlg002.omar:10.407	βῆν δ' ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.omar:10.408	εὗρον ἔπειτ' ἐπὶ νηὶ θοῇ ἐρίηρας ἑταίρους
urn:cts:greekLit:tlg0012.tlg002.omar:10.409	οἴκτρ' ὀλοφυρομένους, θαλερὸν κατὰ δάκρυ χέοντας.
urn:cts:greekLit:tlg0012.tlg002.omar:10.410	ὡς δ' ὅτ' ἂν ἄγραυλοι πόριες περὶ βοῦς ἀγελαίας,
urn:cts:greekLit:tlg0012.tlg002.omar:10.411	ἐλθούσας ἐς κόπρον, ἐπὴν βοτάνης κορέσωνται,
urn:cts:greekLit:tlg0012.tlg002.omar:10.412	πᾶσαι ἅμα σκαίρουσιν ἐναντίαι: οὐδ' ἔτι σηκοὶ
urn:cts:greekLit:tlg0012.tlg002.omar:10.413	ἴσχους', ἀλλ' ἁδινὸν μυκώμεναι ἀμφιθέουσι:
urn:cts:greekLit:tlg0012.tlg002.omar:10.414	μητέρας: ὣς ἔμ' ἐκεῖνοι ἐπεὶ ἴδον ὀφθαλμοῖσι,
urn:cts:greekLit:tlg0012.tlg002.omar:10.415	δακρυόεντες ἔχυντο: δόκησε δ' ἄρα σφίσι θυμὸς
urn:cts:greekLit:tlg0012.tlg002.omar:10.416	ὣς ἔμεν, ὡς εἰ πατρίδ' ἱκοίατο καὶ πόλιν αὐτὴν
urn:cts:greekLit:tlg0012.tlg002.omar:10.417	τρηχείης ̓Ιθάκης, ἵνα τ' ἔτραφεν ἠδ' ἐγένοντο.
urn:cts:greekLit:tlg0012.tlg002.omar:10.418	καί μ' ὀλοφυρόμενοι ἔπεα πτερόεντα προσηύδων:
urn:cts:greekLit:tlg0012.tlg002.omar:10.419	“ ‘σοὶ μὲν νοστήσαντι, διοτρεφές, ὣς ἐχάρημεν,
urn:cts:greekLit:tlg0012.tlg002.omar:10.420	ὡς εἴ τ' εἰς ̓Ιθάκην ἀφικοίμεθα πατρίδα γαῖαν:
urn:cts:greekLit:tlg0012.tlg002.omar:10.421	ἀλλ' ἄγε, τῶν ἄλλων ἑτάρων κατάλεξον ὄλεθρον.’
urn:cts:greekLit:tlg0012.tlg002.omar:10.422	“ὣς ἔφαν, αὐτὰρ ἐγὼ προσέφην μαλακοῖς ἐπέεσσι:
urn:cts:greekLit:tlg0012.tlg002.omar:10.423	‘νῆα μὲν ἂρ πάμπρωτον ἐρύσσομεν ἤπειρόνδε,
urn:cts:greekLit:tlg0012.tlg002.omar:10.424	κτήματα δ' ἐν σπήεσσι πελάσσομεν ὅπλα τε πάντα:
urn:cts:greekLit:tlg0012.tlg002.omar:10.425	αὐτοὶ δ' ὀτρύνεσθε ἐμοὶ ἅμα πάντες ἕπεσθαι,
urn:cts:greekLit:tlg0012.tlg002.omar:10.426	ὄφρα ἴδηθ' ἑτάρους ἱεροῖς ἐν δώμασι Κίρκης
urn:cts:greekLit:tlg0012.tlg002.omar:10.427	πίνοντας καὶ ἔδοντας: ἐπηετανὸν γὰρ ἔχουσιν.’
urn:cts:greekLit:tlg0012.tlg002.omar:10.428	“ὣς ἐφάμην, οἱ δ' ὦκα ἐμοῖς ἐπέεσσι πίθοντο.
urn:cts:greekLit:tlg0012.tlg002.omar:10.429	Εὐρύλοχος δέ μοι οἶος ἐρύκανε πάντας ἑταίρους:
urn:cts:greekLit:tlg0012.tlg002.omar:10.430	καί σφεας φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:10.431	“‘ἆ δειλοί, πός' ἴμεν; τί κακῶν ἱμείρετε τούτων;
urn:cts:greekLit:tlg0012.tlg002.omar:10.432	Κίρκης ἐς μέγαρον καταβήμεναι, ἥ κεν ἅπαντας
urn:cts:greekLit:tlg0012.tlg002.omar:10.433	ἢ σῦς ἠὲ λύκους ποιήσεται ἠὲ λέοντας,
urn:cts:greekLit:tlg0012.tlg002.omar:10.434	οἵ κέν οἱ μέγα δῶμα φυλάσσοιμεν καὶ ἀνάγκῃ,
urn:cts:greekLit:tlg0012.tlg002.omar:10.435	ὥς περ Κύκλωψ ἔρξ',  ὅτε οἱ μέσσαυλον ἵκοντο
urn:cts:greekLit:tlg0012.tlg002.omar:10.436	ἡμέτεροι ἕταροι, σὺν δ' ὁ θρασὺς εἵπετ' ̓Οδυσσεύς:
urn:cts:greekLit:tlg0012.tlg002.omar:10.437	τούτου γὰρ καὶ κεῖνοι ἀτασθαλίῃσιν ὄλοντο.’
urn:cts:greekLit:tlg0012.tlg002.omar:10.438	“ὣς ἔφατ', αὐτὰρ ἐγώ γε μετὰ φρεσὶ μερμήριξα,
urn:cts:greekLit:tlg0012.tlg002.omar:10.439	σπασσάμενος τανύηκες ἄορ παχέος παρὰ μηροῦ,
urn:cts:greekLit:tlg0012.tlg002.omar:10.440	τῷ οἱ ἀποπλήξας κεφαλὴν οὖδάσδε πελάσσαι,
urn:cts:greekLit:tlg0012.tlg002.omar:10.441	καὶ πηῷ περ ἐόντι μάλα σχεδόν: ἀλλά μ' ἑταῖροι
urn:cts:greekLit:tlg0012.tlg002.omar:10.442	μειλιχίοις ἐπέεσσιν ἐρήτυον ἄλλοθεν ἄλλος:
urn:cts:greekLit:tlg0012.tlg002.omar:10.443	“‘διογενές, τοῦτον μὲν ἐάσομεν, εἰ σὺ κελεύεις,
urn:cts:greekLit:tlg0012.tlg002.omar:10.444	αὐτοῦ πὰρ νηί τε μένειν καὶ νῆα ἔρυσθαι:
urn:cts:greekLit:tlg0012.tlg002.omar:10.445	ἡμῖν δ' ἡγεμόνευ' ἱερὰ πρὸς δώματα Κίρκης.’
urn:cts:greekLit:tlg0012.tlg002.omar:10.446	“ὣς φάμενοι παρὰ νηὸς ἀνήιον ἠδὲ θαλάσσης.
urn:cts:greekLit:tlg0012.tlg002.omar:10.447	οὐδὲ μὲν Εὐρύλοχος κοίλῃ παρὰ νηὶ λέλειπτο,
urn:cts:greekLit:tlg0012.tlg002.omar:10.448	ἀλλ' ἕπετ': ἔδεισεν γὰρ ἐμὴν ἔκπαγλον ἐνιπήν.
urn:cts:greekLit:tlg0012.tlg002.omar:10.449	“τόφρα δὲ τοὺς ἄλλους ἑτάρους ἐν δώμασι Κίρκη
urn:cts:greekLit:tlg0012.tlg002.omar:10.450	ἐνδυκέως λοῦσέν τε καὶ ἔχρισεν λίπ' ἐλαίῳ,
urn:cts:greekLit:tlg0012.tlg002.omar:10.451	ἀμφὶ δ' ἄρα χλαίνας οὔλας βάλεν ἠδὲ χιτῶνας:
urn:cts:greekLit:tlg0012.tlg002.omar:10.452	δαινυμένους δ' ἐὺ πάντας ἐφεύρομεν ἐν μεγάροισιν.
urn:cts:greekLit:tlg0012.tlg002.omar:10.453	οἱ δ' ἐπεὶ ἀλλήλους εἶδον φράσσαντό τ' ἐσάντα,
urn:cts:greekLit:tlg0012.tlg002.omar:10.454	κλαῖον ὀδυρόμενοι, περὶ δὲ στεναχίζετο δῶμα.
urn:cts:greekLit:tlg0012.tlg002.omar:10.455	ἡ δέ μευ ἄγχι στᾶσα προσηύδα δῖα θεάων:
urn:cts:greekLit:tlg0012.tlg002.omar:10.456	“‘μηκέτι νῦν θαλερὸν γόον ὄρνυτε: οἶδα καὶ αὐτὴ
urn:cts:greekLit:tlg0012.tlg002.omar:10.457	ἠμὲν ὅς' ἐν πόντῳ πάθετ' ἄλγεα ἰχθυόεντι,
urn:cts:greekLit:tlg0012.tlg002.omar:10.458	ἠδ' ὅς' ἀνάρσιοι ἄνδρες ἐδηλήσαντ' ἐπὶ χέρσου.
urn:cts:greekLit:tlg0012.tlg002.omar:10.460	ἀλλ' ἄγετ' ἐσθίετε βρώμην καὶ πίνετε οἶνον,
urn:cts:greekLit:tlg0012.tlg002.omar:10.461	εἰς ὅ κεν αὖτις θυμὸν ἐνὶ στήθεσσι λάβητε,
urn:cts:greekLit:tlg0012.tlg002.omar:10.462	οἷον ὅτε πρώτιστον ἐλείπετε πατρίδα γαῖαν
urn:cts:greekLit:tlg0012.tlg002.omar:10.463	τρηχείης ̓Ιθάκης. νῦν δ' ἀσκελέες καὶ ἄθυμοι,
urn:cts:greekLit:tlg0012.tlg002.omar:10.464	αἰὲν ἄλης χαλεπῆς μεμνημένοι, οὐδέ ποθ' ὕμιν
urn:cts:greekLit:tlg0012.tlg002.omar:10.465	θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.’
urn:cts:greekLit:tlg0012.tlg002.omar:10.466	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:10.467	ἔνθα μὲν ἤματα πάντα τελεσφόρον εἰς ἐνιαυτὸν
urn:cts:greekLit:tlg0012.tlg002.omar:10.468	ἥμεθα δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:10.469	ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι
urn:cts:greekLit:tlg0012.tlg002.omar:10.470	μηνῶν φθινόντων,  περὶ δ' ἤματα μακρὰ τελέσθη,
urn:cts:greekLit:tlg0012.tlg002.omar:10.471	καὶ τότε μ' ἐκκαλέσαντες ἔφαν ἐρίηρες ἑταῖροι:
urn:cts:greekLit:tlg0012.tlg002.omar:10.472	“‘δαιμόνι', ἤδη νῦν μιμνήσκεο πατρίδος αἴης,
urn:cts:greekLit:tlg0012.tlg002.omar:10.473	εἴ τοι θέσφατόν ἐστι σαωθῆναι καὶ ἱκέσθαι
urn:cts:greekLit:tlg0012.tlg002.omar:10.474	οἶκον ἐς ὑψόροφον καὶ σὴν ἐς πατρίδα γαῖαν.’
urn:cts:greekLit:tlg0012.tlg002.omar:10.475	“ὣς ἔφαν, αὐτὰρ ἐμοί γ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:10.476	ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:10.477	ἥμεθα, δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:10.478	ἦμος δ' ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.omar:10.479	οἱ μὲν κοιμήσαντο κατὰ μέγαρα σκιόεντα.
urn:cts:greekLit:tlg0012.tlg002.omar:10.480	αὐτὰρ ἐγὼ Κίρκης ἐπιβὰς περικαλλέος εὐνῆς
urn:cts:greekLit:tlg0012.tlg002.omar:10.481	γούνων ἐλλιτάνευσα, θεὰ δέ μευ ἔκλυεν αὐδῆς:
urn:cts:greekLit:tlg0012.tlg002.omar:10.482	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:10.483	“‘ὢ Κίρκη, τέλεσόν μοι ὑπόσχεσιν ἥν περ ὑπέστης,
urn:cts:greekLit:tlg0012.tlg002.omar:10.484	οἴκαδε πεμψέμεναι: θυμὸς δέ μοι ἔσσυται ἤδη,
urn:cts:greekLit:tlg0012.tlg002.omar:10.485	ἠδ' ἄλλων ἑτάρων,  οἵ μευ φθινύθουσι φίλον κῆρ
urn:cts:greekLit:tlg0012.tlg002.omar:10.486	ἀμφ' ἔμ' ὀδυρόμενοι, ὅτε που σύ γε νόσφι γένηαι.’
urn:cts:greekLit:tlg0012.tlg002.omar:10.487	“ὣς ἐφάμην, ἡ δ' αὐτίκ' ἀμείβετο δῖα θεάων:
urn:cts:greekLit:tlg0012.tlg002.omar:10.488	‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:10.489	μηκέτι νῦν ἀέκοντες ἐμῷ ἐνὶ μίμνετε οἴκῳ.
urn:cts:greekLit:tlg0012.tlg002.omar:10.490	ἀλλ' ἄλλην χρὴ πρῶτον ὁδὸν τελέσαι καὶ ἱκέσθαι
urn:cts:greekLit:tlg0012.tlg002.omar:10.491	εἰς ̓Αίδαο δόμους καὶ ἐπαινῆς Περσεφονείης,
urn:cts:greekLit:tlg0012.tlg002.omar:10.492	ψυχῇ χρησομένους Θηβαίου Τειρεσίαο,
urn:cts:greekLit:tlg0012.tlg002.omar:10.493	μάντηος ἀλαοῦ, τοῦ τε φρένες ἔμπεδοί εἰσι:
urn:cts:greekLit:tlg0012.tlg002.omar:10.494	τῷ καὶ τεθνηῶτι νόον πόρε Περσεφόνεια,
urn:cts:greekLit:tlg0012.tlg002.omar:10.495	οἴῳ πεπνῦσθαι,  τοὶ δὲ σκιαὶ ἀίσσουσιν.’
urn:cts:greekLit:tlg0012.tlg002.omar:10.496	“ὣς ἔφατ', αὐτὰρ ἐμοί γε κατεκλάσθη φίλον ἦτορ:
urn:cts:greekLit:tlg0012.tlg002.omar:10.497	κλαῖον δ' ἐν λεχέεσσι καθήμενος, οὐδέ νύ μοι κῆρ
urn:cts:greekLit:tlg0012.tlg002.omar:10.498	ἤθελ' ἔτι ζώειν καὶ ὁρᾶν φάος ἠελίοιο.
urn:cts:greekLit:tlg0012.tlg002.omar:10.499	αὐτὰρ ἐπεὶ κλαίων τε κυλινδόμενος τ' ἐκορέσθην,
urn:cts:greekLit:tlg0012.tlg002.omar:10.500	καὶ τότε δή μιν ἔπεσσιν ἀμειβόμενος προσέειπον:
urn:cts:greekLit:tlg0012.tlg002.omar:10.501	“‘ὢ Κίρκη, τίς γὰρ ταύτην ὁδὸν ἡγεμονεύσει;
urn:cts:greekLit:tlg0012.tlg002.omar:10.502	εἰς ̓́Αϊδος δ' οὔ πώ τις ἀφίκετο νηὶ μελαίνῃ.’
urn:cts:greekLit:tlg0012.tlg002.omar:10.503	“ὣς ἐφάμην, ἡ δ' αὐτίκ' ἀμείβετο δῖα θεάων:
urn:cts:greekLit:tlg0012.tlg002.omar:10.504	‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:10.505	μή τί τοι ἡγεμόνος γε ποθὴ παρὰ νηὶ μελέσθω,
urn:cts:greekLit:tlg0012.tlg002.omar:10.506	ἱστὸν δὲ στήσας, ἀνά θ' ἱστία λευκὰ πετάσσας
urn:cts:greekLit:tlg0012.tlg002.omar:10.507	ἧσθαι: τὴν δέ κέ τοι πνοιὴ Βορέαο φέρῃσιν.
urn:cts:greekLit:tlg0012.tlg002.omar:10.508	ἀλλ' ὁπότ' ἂν δὴ νηὶ δι' ̓Ωκεανοῖο περήσῃς,
urn:cts:greekLit:tlg0012.tlg002.omar:10.509	ἔνθ' ἀκτή τε λάχεια καὶ ἄλσεα Περσεφονείης,
urn:cts:greekLit:tlg0012.tlg002.omar:10.510	μακραί τ' αἴγειροι καὶ ἰτέαι ὠλεσίκαρποι,
urn:cts:greekLit:tlg0012.tlg002.omar:10.511	νῆα μὲν αὐτοῦ κέλσαι ἐπ' ̓Ωκεανῷ βαθυδίνῃ,
urn:cts:greekLit:tlg0012.tlg002.omar:10.512	αὐτὸς δ' εἰς ̓Αίδεω ἰέναι δόμον εὐρώεντα.
urn:cts:greekLit:tlg0012.tlg002.omar:10.513	ἔνθα μὲν εἰς ̓Αχέροντα Πυριφλεγέθων τε ῥέουσιν
urn:cts:greekLit:tlg0012.tlg002.omar:10.514	Κώκυτός θ', ὃς δὴ Στυγὸς ὕδατός ἐστιν ἀπορρώξ,
urn:cts:greekLit:tlg0012.tlg002.omar:10.515	πέτρη τε ξύνεσίς τε δύω ποταμῶν ἐριδούπων:
urn:cts:greekLit:tlg0012.tlg002.omar:10.516	ἔνθα δ' ἔπειθ', ἥρως, χριμφθεὶς πέλας, ὥς σε κελεύω,
urn:cts:greekLit:tlg0012.tlg002.omar:10.517	βόθρον ὀρύξαι, ὅσον τε πυγούσιον ἔνθα καὶ ἔνθα,
urn:cts:greekLit:tlg0012.tlg002.omar:10.518	ἀμφ' αὐτῷ δὲ χοὴν χεῖσθαι πᾶσιν νεκύεσσιν,
urn:cts:greekLit:tlg0012.tlg002.omar:10.519	πρῶτα μελικρήτῳ, μετέπειτα δὲ ἡδέι οἴνῳ,
urn:cts:greekLit:tlg0012.tlg002.omar:10.520	τὸ τρίτον αὖθ' ὕδατι: ἐπὶ δ' ἄλφιτα λευκὰ παλύνειν.
urn:cts:greekLit:tlg0012.tlg002.omar:10.521	πολλὰ δὲ γουνοῦσθαι νεκύων ἀμενηνὰ κάρηνα,
urn:cts:greekLit:tlg0012.tlg002.omar:10.522	ἐλθὼν εἰς ̓Ιθάκην στεῖραν βοῦν, ἥ τις ἀρίστη,
urn:cts:greekLit:tlg0012.tlg002.omar:10.523	ῥέξειν ἐν μεγάροισι πυρήν τ' ἐμπλησέμεν ἐσθλῶν,
urn:cts:greekLit:tlg0012.tlg002.omar:10.524	Τειρεσίῃ δ' ἀπάνευθεν ὄιν ἱερευσέμεν οἴῳ
urn:cts:greekLit:tlg0012.tlg002.omar:10.525	παμμέλαν',  ὃς μήλοισι μεταπρέπει ὑμετέροισιν.
urn:cts:greekLit:tlg0012.tlg002.omar:10.526	αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,
urn:cts:greekLit:tlg0012.tlg002.omar:10.527	ἔνθ' ὄιν ἀρνειὸν ῥέζειν θῆλύν τε μέλαιναν
urn:cts:greekLit:tlg0012.tlg002.omar:10.528	εἰς ̓́Ερεβος στρέψας, αὐτὸς δ' ἀπονόσφι τραπέσθαι
urn:cts:greekLit:tlg0012.tlg002.omar:10.529	ἱέμενος ποταμοῖο ῥοάων: ἔνθα δὲ πολλαὶ
urn:cts:greekLit:tlg0012.tlg002.omar:10.530	ψυχαὶ ἐλεύσονται νεκύων κατατεθνηώτων.
urn:cts:greekLit:tlg0012.tlg002.omar:10.531	δὴ τότ' ἔπειθ' ἑτάροισιν ἐποτρῦναι καὶ ἀνῶξαι
urn:cts:greekLit:tlg0012.tlg002.omar:10.532	μῆλα, τὰ δὴ κατάκειτ' ἐσφαγμένα νηλέι χαλκῷ,
urn:cts:greekLit:tlg0012.tlg002.omar:10.533	δείραντας κατακῆαι, ἐπεύξασθαι δὲ θεοῖσιν,
urn:cts:greekLit:tlg0012.tlg002.omar:10.534	ἰφθίμῳ τ' ̓Αίδῃ καὶ ἐπαινῇ Περσεφονείῃ:
urn:cts:greekLit:tlg0012.tlg002.omar:10.535	αὐτὸς δὲ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:10.536	ἧσθαι, μηδὲ ἐᾶν νεκύων ἀμενηνὰ κάρηνα
urn:cts:greekLit:tlg0012.tlg002.omar:10.537	αἵματος ἆσσον ἴμεν, πρὶν Τειρεσίαο πυθέσθαι.
urn:cts:greekLit:tlg0012.tlg002.omar:10.538	ἔνθα τοι αὐτίκα μάντις ἐλεύσεται, ὄρχαμε λαῶν,
urn:cts:greekLit:tlg0012.tlg002.omar:10.539	ὅς κέν τοι εἴπῃσιν ὁδὸν καὶ μέτρα κελεύθου
urn:cts:greekLit:tlg0012.tlg002.omar:10.540	νόστον θ',  ὡς ἐπὶ πόντον ἐλεύσεαι ἰχθυόεντα.’
urn:cts:greekLit:tlg0012.tlg002.omar:10.541	“ὣς ἔφατ', αὐτίκα δὲ χρυσόθρονος ἤλυθεν ̓Ηώς.
urn:cts:greekLit:tlg0012.tlg002.omar:10.542	ἀμφὶ δέ με χλαῖνάν τε χιτῶνά τε εἵματα ἕσσεν:
urn:cts:greekLit:tlg0012.tlg002.omar:10.543	αὐτὴ δ' ἀργύφεον φᾶρος μέγα ἕννυτο νύμφη,
urn:cts:greekLit:tlg0012.tlg002.omar:10.544	λεπτὸν καὶ χαρίεν, περὶ δὲ ζώνην βάλετ' ἰξυῖ
urn:cts:greekLit:tlg0012.tlg002.omar:10.545	καλὴν χρυσείην,  κεφαλῇ δ' ἐπέθηκε καλύπτρην.
urn:cts:greekLit:tlg0012.tlg002.omar:10.546	αὐτὰρ ἐγὼ διὰ δώματ' ἰὼν ὤτρυνον ἑταίρους
urn:cts:greekLit:tlg0012.tlg002.omar:10.547	μειλιχίοις ἐπέεσσι παρασταδὸν ἄνδρα ἕκαστον:
urn:cts:greekLit:tlg0012.tlg002.omar:10.548	“‘μηκέτι νῦν εὕδοντες ἀωτεῖτε γλυκὺν ὕπνον,
urn:cts:greekLit:tlg0012.tlg002.omar:10.549	ἀλλ' ἴομεν: δὴ γάρ μοι ἐπέφραδε πότνια Κίρκη.’
urn:cts:greekLit:tlg0012.tlg002.omar:10.550	“ὣς ἐφάμην,  τοῖσιν δ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:10.551	οὐδὲ μὲν οὐδ' ἔνθεν περ ἀπήμονας ἦγον ἑταίρους.
urn:cts:greekLit:tlg0012.tlg002.omar:10.552	̓Ελπήνωρ δέ τις ἔσκε νεώτατος, οὔτε τι λίην
urn:cts:greekLit:tlg0012.tlg002.omar:10.553	ἄλκιμος ἐν πολέμῳ οὔτε φρεσὶν ᾗσιν ἀρηρώς:
urn:cts:greekLit:tlg0012.tlg002.omar:10.554	ὅς μοι ἄνευθ' ἑτάρων ἱεροῖς ἐν δώμασι Κίρκης,
urn:cts:greekLit:tlg0012.tlg002.omar:10.555	ψύχεος ἱμείρων,  κατελέξατο οἰνοβαρείων.
urn:cts:greekLit:tlg0012.tlg002.omar:10.556	κινυμένων δ' ἑτάρων ὅμαδον καὶ δοῦπον ἀκούσας
urn:cts:greekLit:tlg0012.tlg002.omar:10.557	ἐξαπίνης ἀνόρουσε καὶ ἐκλάθετο φρεσὶν ᾗσιν
urn:cts:greekLit:tlg0012.tlg002.omar:10.558	ἄψορρον καταβῆναι ἰὼν ἐς κλίμακα μακρήν,
urn:cts:greekLit:tlg0012.tlg002.omar:10.559	ἀλλὰ καταντικρὺ τέγεος πέσεν: ἐκ δέ οἱ αὐχὴν
urn:cts:greekLit:tlg0012.tlg002.omar:10.560	ἀστραγάλων ἐάγη,  ψυχὴ δ' ̓́Αϊδόσδε κατῆλθεν.
urn:cts:greekLit:tlg0012.tlg002.omar:10.561	“ἐρχομένοισι δὲ τοῖσιν ἐγὼ μετὰ μῦθον ἔειπον:
urn:cts:greekLit:tlg0012.tlg002.omar:10.562	‘φάσθε νύ που οἶκόνδε φίλην ἐς πατρίδα γαῖαν
urn:cts:greekLit:tlg0012.tlg002.omar:10.563	ἔρχεσθ': ἄλλην δ' ἧμιν ὁδὸν τεκμήρατο Κίρκη,
urn:cts:greekLit:tlg0012.tlg002.omar:10.564	εἰς ̓Αίδαο δόμους καὶ ἐπαινῆς Περσεφονείης
urn:cts:greekLit:tlg0012.tlg002.omar:10.565	ψυχῇ χρησομένους Θηβαίου Τειρεσίαο.’
urn:cts:greekLit:tlg0012.tlg002.omar:10.566	“ὣς ἐφάμην, τοῖσιν δὲ κατεκλάσθη φίλον ἦτορ,
urn:cts:greekLit:tlg0012.tlg002.omar:10.567	ἑζόμενοι δὲ κατ' αὖθι γόων τίλλοντό τε χαίτας:
urn:cts:greekLit:tlg0012.tlg002.omar:10.568	ἀλλ' οὐ γάρ τις πρῆξις ἐγίγνετο μυρομένοισιν.
urn:cts:greekLit:tlg0012.tlg002.omar:10.569	“ἀλλ' ὅτε δή ῥ' ἐπὶ νῆα θοὴν καὶ θῖνα θαλάσσης
urn:cts:greekLit:tlg0012.tlg002.omar:10.570	ᾔομεν ἀχνύμενοι θαλερὸν κατὰ δάκρυ χέοντες,
urn:cts:greekLit:tlg0012.tlg002.omar:10.571	τόφρα δ' ἄρ' οἰχομένη Κίρκη παρὰ νηὶ μελαίνῃ
urn:cts:greekLit:tlg0012.tlg002.omar:10.572	ἀρνειὸν κατέδησεν ὄιν θῆλύν τε μέλαιναν,
urn:cts:greekLit:tlg0012.tlg002.omar:10.573	ῥεῖα παρεξελθοῦσα: τίς ἂν θεὸν οὐκ ἐθέλοντα
urn:cts:greekLit:tlg0012.tlg002.omar:10.574	ὀφθαλμοῖσιν ἴδοιτ' ἢ ἔνθ' ἢ ἔνθα κιόντα;
urn:cts:greekLit:tlg0012.tlg002.omar:11.1	“αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
urn:cts:greekLit:tlg0012.tlg002.omar:11.2	νῆα μὲν ἂρ πάμπρωτον ἐρύσσαμεν εἰς ἅλα δῖαν,
urn:cts:greekLit:tlg0012.tlg002.omar:11.3	ἐν δ' ἱστὸν τιθέμεσθα καὶ ἱστία νηὶ μελαίνῃ,
urn:cts:greekLit:tlg0012.tlg002.omar:11.4	ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ
urn:cts:greekLit:tlg0012.tlg002.omar:11.5	βαίνομεν ἀχνύμενοι θαλερὸν κατὰ δάκρυ χέοντες.
urn:cts:greekLit:tlg0012.tlg002.omar:11.6	ἡμῖν δ' αὖ κατόπισθε νεὸς κυανοπρῴροιο
urn:cts:greekLit:tlg0012.tlg002.omar:11.7	ἴκμενον οὖρον ἵει πλησίστιον, ἐσθλὸν ἑταῖρον,
urn:cts:greekLit:tlg0012.tlg002.omar:11.8	Κίρκη εὐπλόκαμος, δεινὴ θεὸς αὐδήεσσα.
urn:cts:greekLit:tlg0012.tlg002.omar:11.9	ἡμεῖς δ' ὅπλα ἕκαστα πονησάμενοι κατὰ νῆα
urn:cts:greekLit:tlg0012.tlg002.omar:11.10	ἥμεθα: τὴν δ' ἄνεμός τε κυβερνήτης τ' ἴθυνε.
urn:cts:greekLit:tlg0012.tlg002.omar:11.11	τῆς δὲ πανημερίης τέταθ' ἱστία ποντοπορούσης:
urn:cts:greekLit:tlg0012.tlg002.omar:11.12	δύσετό τ' ἠέλιος σκιόωντό τε πᾶσαι ἀγυιαί.
urn:cts:greekLit:tlg0012.tlg002.omar:11.13	“ἡ δ' ἐς πείραθ' ἵκανε βαθυρρόου ̓Ωκεανοῖο.
urn:cts:greekLit:tlg0012.tlg002.omar:11.14	ἔνθα δὲ Κιμμερίων ἀνδρῶν δῆμός τε πόλις τε,
urn:cts:greekLit:tlg0012.tlg002.omar:11.15	ἠέρι καὶ νεφέλῃ κεκαλυμμένοι: οὐδέ ποτ' αὐτοὺς
urn:cts:greekLit:tlg0012.tlg002.omar:11.16	ἠέλιος φαέθων καταδέρκεται ἀκτίνεσσιν,
urn:cts:greekLit:tlg0012.tlg002.omar:11.17	οὔθ' ὁπότ' ἂν στείχῃσι πρὸς οὐρανὸν ἀστερόεντα,
urn:cts:greekLit:tlg0012.tlg002.omar:11.18	οὔθ' ὅτ' ἂν ἂψ ἐπὶ γαῖαν ἀπ' οὐρανόθεν προτράπηται,
urn:cts:greekLit:tlg0012.tlg002.omar:11.19	ἀλλ' ἐπὶ νὺξ ὀλοὴ τέταται δειλοῖσι βροτοῖσι.
urn:cts:greekLit:tlg0012.tlg002.omar:11.20	νῆα μὲν ἔνθ' ἐλθόντες ἐκέλσαμεν,  ἐκ δὲ τὰ μῆλα
urn:cts:greekLit:tlg0012.tlg002.omar:11.21	εἱλόμεθ': αὐτοὶ δ' αὖτε παρὰ ῥόον ̓Ωκεανοῖο
urn:cts:greekLit:tlg0012.tlg002.omar:11.22	ᾔομεν, ὄφρ' ἐς χῶρον ἀφικόμεθ', ὃν φράσε Κίρκη.
urn:cts:greekLit:tlg0012.tlg002.omar:11.23	“ἔνθ' ἱερήια μὲν Περιμήδης Εὐρύλοχός τε
urn:cts:greekLit:tlg0012.tlg002.omar:11.24	ἔσχον: ἐγὼ δ' ἄορ ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:11.25	βόθρον ὄρυξ' ὅσσον τε πυγούσιον ἔνθα καὶ ἔνθα,
urn:cts:greekLit:tlg0012.tlg002.omar:11.26	ἀμφ' αὐτῷ δὲ χοὴν χεόμην πᾶσιν νεκύεσσι,
urn:cts:greekLit:tlg0012.tlg002.omar:11.27	πρῶτα μελικρήτῳ, μετέπειτα δὲ ἡδέι οἴνῳ,
urn:cts:greekLit:tlg0012.tlg002.omar:11.28	τὸ τρίτον αὖθ' ὕδατι: ἐπὶ δ' ἄλφιτα λευκὰ πάλυνον.
urn:cts:greekLit:tlg0012.tlg002.omar:11.29	πολλὰ δὲ γουνούμην νεκύων ἀμενηνὰ κάρηνα,
urn:cts:greekLit:tlg0012.tlg002.omar:11.30	ἐλθὼν εἰς ̓Ιθάκην στεῖραν βοῦν,  ἥ τις ἀρίστη,
urn:cts:greekLit:tlg0012.tlg002.omar:11.31	ῥέξειν ἐν μεγάροισι πυρήν τ' ἐμπλησέμεν ἐσθλῶν,
urn:cts:greekLit:tlg0012.tlg002.omar:11.32	Τειρεσίῃ δ' ἀπάνευθεν ὄιν ἱερευσέμεν οἴῳ
urn:cts:greekLit:tlg0012.tlg002.omar:11.33	παμμέλαν', ὃς μήλοισι μεταπρέπει ἡμετέροισι.
urn:cts:greekLit:tlg0012.tlg002.omar:11.34	τοὺς δ' ἐπεὶ εὐχωλῇσι λιτῇσί τε, ἔθνεα νεκρῶν,
urn:cts:greekLit:tlg0012.tlg002.omar:11.35	ἐλλισάμην,  τὰ δὲ μῆλα λαβὼν ἀπεδειροτόμησα
urn:cts:greekLit:tlg0012.tlg002.omar:11.36	ἐς βόθρον, ῥέε δ' αἷμα κελαινεφές: αἱ δ' ἀγέροντο
urn:cts:greekLit:tlg0012.tlg002.omar:11.37	ψυχαὶ ὑπὲξ ̓Ερέβευς νεκύων κατατεθνηώτων.
urn:cts:greekLit:tlg0012.tlg002.omar:11.38	νύμφαι τ' ἠίθεοί τε πολύτλητοί τε γέροντες
urn:cts:greekLit:tlg0012.tlg002.omar:11.39	παρθενικαί τ' ἀταλαὶ νεοπενθέα θυμὸν ἔχουσαι,
urn:cts:greekLit:tlg0012.tlg002.omar:11.40	πολλοὶ δ' οὐτάμενοι χαλκήρεσιν ἐγχείῃσιν,
urn:cts:greekLit:tlg0012.tlg002.omar:11.41	ἄνδρες ἀρηίφατοι βεβροτωμένα τεύχε' ἔχοντες:
urn:cts:greekLit:tlg0012.tlg002.omar:11.42	οἳ πολλοὶ περὶ βόθρον ἐφοίτων ἄλλοθεν ἄλλος
urn:cts:greekLit:tlg0012.tlg002.omar:11.43	θεσπεσίῃ ἰαχῇ: ἐμὲ δὲ χλωρὸν δέος ᾕρει.
urn:cts:greekLit:tlg0012.tlg002.omar:11.44	δὴ τότ' ἔπειθ' ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.omar:11.45	μῆλα,  τὰ δὴ κατέκειτ' ἐσφαγμένα νηλέι χαλκῷ,
urn:cts:greekLit:tlg0012.tlg002.omar:11.46	δείραντας κατακῆαι, ἐπεύξασθαι δὲ θεοῖσιν,
urn:cts:greekLit:tlg0012.tlg002.omar:11.47	ἰφθίμῳ τ' ̓Αί̈δῃ καὶ ἐπαινῇ Περσεφονείῃ:
urn:cts:greekLit:tlg0012.tlg002.omar:11.48	αὐτὸς δὲ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.omar:11.49	ἥμην, οὐδ' εἴων νεκύων ἀμενηνὰ κάρηνα
urn:cts:greekLit:tlg0012.tlg002.omar:11.50	αἵματος ἆσσον ἴμεν,  πρὶν Τειρεσίαο πυθέσθαι.
urn:cts:greekLit:tlg0012.tlg002.omar:11.51	“πρώτη δὲ ψυχὴ ̓Ελπήνορος ἦλθεν ἑταίρου:
urn:cts:greekLit:tlg0012.tlg002.omar:11.52	οὐ γάρ πω ἐτέθαπτο ὑπὸ χθονὸς εὐρυοδείης:
urn:cts:greekLit:tlg0012.tlg002.omar:11.53	σῶμα γὰρ ἐν Κίρκης μεγάρῳ κατελείπομεν ἡμεῖς
urn:cts:greekLit:tlg0012.tlg002.omar:11.54	ἄκλαυτον καὶ ἄθαπτον, ἐπεὶ πόνος ἄλλος ἔπειγε.
urn:cts:greekLit:tlg0012.tlg002.omar:11.55	τὸν μὲν ἐγὼ δάκρυσα ἰδὼν ἐλέησά τε θυμῷ,
urn:cts:greekLit:tlg0012.tlg002.omar:11.56	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:11.57	“̓Ελπῆνορ, πῶς ἦλθες ὑπὸ ζόφον ἠερόεντα;
urn:cts:greekLit:tlg0012.tlg002.omar:11.58	ἔφθης πεζὸς ἰὼν ἢ ἐγὼ σὺν νηὶ μελαίνῃ.
urn:cts:greekLit:tlg0012.tlg002.omar:11.59	“ὣς ἐφάμην, ὁ δέ μ' οἰμώξας ἠμείβετο μύθῳ:
urn:cts:greekLit:tlg0012.tlg002.omar:11.60	‘διογενὲς Λαερτιάδη,  πολυμήχαν' ̓Οδυσσεῦ,
urn:cts:greekLit:tlg0012.tlg002.omar:11.61	ἆσέ με δαίμονος αἶσα κακὴ καὶ ἀθέσφατος οἶνος.
urn:cts:greekLit:tlg0012.tlg002.omar:11.62	Κίρκης δ' ἐν μεγάρῳ καταλέγμενος οὐκ ἐνόησα
urn:cts:greekLit:tlg0012.tlg002.omar:11.63	ἄψορρον καταβῆναι ἰὼν ἐς κλίμακα μακρήν,
urn:cts:greekLit:tlg0012.tlg002.omar:11.64	ἀλλὰ καταντικρὺ τέγεος πέσον: ἐκ δέ μοι αὐχὴν
urn:cts:greekLit:tlg0012.tlg002.omar:11.65	ἀστραγάλων ἐάγη,  ψυχὴ δ' ̓́Αϊδόσδε κατῆλθε.
urn:cts:greekLit:tlg0012.tlg002.omar:11.66	νῦν δέ σε τῶν ὄπιθεν γουνάζομαι, οὐ παρεόντων,
urn:cts:greekLit:tlg0012.tlg002.omar:11.67	πρός τ' ἀλόχου καὶ πατρός, ὅ ς' ἔτρεφε τυτθὸν ἐόντα,
urn:cts:greekLit:tlg0012.tlg002.omar:11.68	Τηλεμάχου θ', ὃν μοῦνον ἐνὶ μεγάροισιν ἔλειπες:
urn:cts:greekLit:tlg0012.tlg002.omar:11.69	οἶδα γὰρ ὡς ἐνθένδε κιὼν δόμου ἐξ ̓Αίδαο
urn:cts:greekLit:tlg0012.tlg002.omar:11.70	νῆσον ἐς Αἰαίην σχήσεις ἐυεργέα νῆα:
urn:cts:greekLit:tlg0012.tlg002.omar:11.71	ἔνθα ς' ἔπειτα, ἄναξ, κέλομαι μνήσασθαι ἐμεῖο.
urn:cts:greekLit:tlg0012.tlg002.omar:11.72	μή μ' ἄκλαυτον ἄθαπτον ἰὼν ὄπιθεν καταλείπειν
urn:cts:greekLit:tlg0012.tlg002.omar:11.73	νοσφισθείς, μή τοί τι θεῶν μήνιμα γένωμαι,
urn:cts:greekLit:tlg0012.tlg002.omar:11.74	ἀλλά με κακκῆαι σὺν τεύχεσιν, ἅσσα μοι ἔστιν,
urn:cts:greekLit:tlg0012.tlg002.omar:11.75	σῆμά τέ μοι χεῦαι πολιῆς ἐπὶ θινὶ θαλάσσης,
urn:cts:greekLit:tlg0012.tlg002.omar:11.76	ἀνδρὸς δυστήνοιο καὶ ἐσσομένοισι πυθέσθαι.
urn:cts:greekLit:tlg0012.tlg002.omar:11.77	ταῦτά τέ μοι τελέσαι πῆξαί τ' ἐπὶ τύμβῳ ἐρετμόν,
urn:cts:greekLit:tlg0012.tlg002.omar:11.78	τῷ καὶ ζωὸς ἔρεσσον ἐὼν μετ' ἐμοῖς ἑτάροισιν.’
urn:cts:greekLit:tlg0012.tlg002.omar:11.79	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.80	‘ταῦτά τοι,  ὦ δύστηνε, τελευτήσω τε καὶ ἔρξω.’
urn:cts:greekLit:tlg0012.tlg002.omar:11.81	“νῶι μὲν ὣς ἐπέεσσιν ἀμειβομένω στυγεροῖσιν
urn:cts:greekLit:tlg0012.tlg002.omar:11.82	ἥμεθ', ἐγὼ μὲν ἄνευθεν ἐφ' αἵματι φάσγανον ἴσχων,
urn:cts:greekLit:tlg0012.tlg002.omar:11.83	εἴδωλον δ' ἑτέρωθεν ἑταίρου πόλλ' ἀγόρευεν:
urn:cts:greekLit:tlg0012.tlg002.omar:11.84	“ἦλθε δ' ἐπὶ ψυχὴ μητρὸς κατατεθνηυίης,
urn:cts:greekLit:tlg0012.tlg002.omar:11.85	Αὐτολύκου θυγάτηρ μεγαλήτορος ̓Αντίκλεια,
urn:cts:greekLit:tlg0012.tlg002.omar:11.86	τὴν ζωὴν κατέλειπον ἰὼν εἰς ̓́Ιλιον ἱρήν.
urn:cts:greekLit:tlg0012.tlg002.omar:11.87	τὴν μὲν ἐγὼ δάκρυσα ἰδὼν ἐλέησά τε θυμῷ:
urn:cts:greekLit:tlg0012.tlg002.omar:11.88	ἀλλ' οὐδ' ὣς εἴων προτέρην, πυκινόν περ ἀχεύων,
urn:cts:greekLit:tlg0012.tlg002.omar:11.89	αἵματος ἆσσον ἴμεν, πρὶν Τειρεσίαο πυθέσθαι.
urn:cts:greekLit:tlg0012.tlg002.omar:11.90	“ἦλθε δ' ἐπὶ ψυχὴ Θηβαίου Τειρεσίαο
urn:cts:greekLit:tlg0012.tlg002.omar:11.91	χρύσεον σκῆπτρον ἔχων, ἐμὲ δ' ἔγνω καὶ προσέειπεν:
urn:cts:greekLit:tlg0012.tlg002.omar:11.92	‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:11.93	τίπτ' αὖτ', ὦ δύστηνε, λιπὼν φάος ἠελίοιο
urn:cts:greekLit:tlg0012.tlg002.omar:11.94	ἤλυθες, ὄφρα ἴδῃ νέκυας καὶ ἀτερπέα χῶρον;
urn:cts:greekLit:tlg0012.tlg002.omar:11.95	ἀλλ' ἀποχάζεο βόθρου,  ἄπισχε δὲ φάσγανον ὀξύ,
urn:cts:greekLit:tlg0012.tlg002.omar:11.96	αἵματος ὄφρα πίω καί τοι νημερτέα εἴπω.’
urn:cts:greekLit:tlg0012.tlg002.omar:11.97	“ὣς φάτ', ἐγὼ δ' ἀναχασσάμενος ξίφος ἀργυρόηλον
urn:cts:greekLit:tlg0012.tlg002.omar:11.98	κουλεῷ ἐγκατέπηξ'. ὁ δ' ἐπεὶ πίεν αἷμα κελαινόν,
urn:cts:greekLit:tlg0012.tlg002.omar:11.99	καὶ τότε δή μ' ἐπέεσσι προσηύδα μάντις ἀμύμων:
urn:cts:greekLit:tlg0012.tlg002.omar:11.100	“‘νόστον δίζηαι μελιηδέα,  φαίδιμ' ̓Οδυσσεῦ:
urn:cts:greekLit:tlg0012.tlg002.omar:11.101	τὸν δέ τοι ἀργαλέον θήσει θεός: οὐ γὰρ ὀίω
urn:cts:greekLit:tlg0012.tlg002.omar:11.102	λήσειν ἐννοσίγαιον, ὅ τοι κότον ἔνθετο θυμῷ
urn:cts:greekLit:tlg0012.tlg002.omar:11.103	χωόμενος ὅτι οἱ υἱὸν φίλον ἐξαλάωσας.
urn:cts:greekLit:tlg0012.tlg002.omar:11.104	ἀλλ' ἔτι μέν κε καὶ ὣς κακά περ πάσχοντες ἵκοισθε,
urn:cts:greekLit:tlg0012.tlg002.omar:11.105	αἴ κ' ἐθέλῃς σὸν θυμὸν ἐρυκακέειν καὶ ἑταίρων,
urn:cts:greekLit:tlg0012.tlg002.omar:11.106	ὁππότε κε πρῶτον πελάσῃς ἐυεργέα νῆα
urn:cts:greekLit:tlg0012.tlg002.omar:11.107	Θρινακίῃ νήσῳ, προφυγὼν ἰοειδέα πόντον,
urn:cts:greekLit:tlg0012.tlg002.omar:11.108	βοσκομένας δ' εὕρητε βόας καὶ ἴφια μῆλα
urn:cts:greekLit:tlg0012.tlg002.omar:11.109	̓Ηελίου, ὃς πάντ' ἐφορᾷ καὶ πάντ' ἐπακούει.
urn:cts:greekLit:tlg0012.tlg002.omar:11.110	τὰς εἰ μέν κ' ἀσινέας ἐάᾳς νόστου τε μέδηαι,
urn:cts:greekLit:tlg0012.tlg002.omar:11.111	καί κεν ἔτ' εἰς ̓Ιθάκην κακά περ πάσχοντες ἵκοισθε:
urn:cts:greekLit:tlg0012.tlg002.omar:11.112	εἰ δέ κε σίνηαι, τότε τοι τεκμαίρομ' ὄλεθρον,
urn:cts:greekLit:tlg0012.tlg002.omar:11.113	νηί τε καὶ ἑτάροις. αὐτὸς δ' εἴ πέρ κεν ἀλύξῃς,
urn:cts:greekLit:tlg0012.tlg002.omar:11.114	ὀψὲ κακῶς νεῖαι, ὀλέσας ἄπο πάντας ἑταίρους,
urn:cts:greekLit:tlg0012.tlg002.omar:11.115	νηὸς ἐπ' ἀλλοτρίης: δήεις δ' ἐν πήματα οἴκῳ,
urn:cts:greekLit:tlg0012.tlg002.omar:11.116	ἄνδρας ὑπερφιάλους, οἵ τοι βίοτον κατέδουσι
urn:cts:greekLit:tlg0012.tlg002.omar:11.117	μνώμενοι ἀντιθέην ἄλοχον καὶ ἕδνα διδόντες.
urn:cts:greekLit:tlg0012.tlg002.omar:11.118	ἀλλ' ἦ τοι κείνων γε βίας ἀποτίσεαι ἐλθών:
urn:cts:greekLit:tlg0012.tlg002.omar:11.119	αὐτὰρ ἐπὴν μνηστῆρας ἐνὶ μεγάροισι τεοῖσι
urn:cts:greekLit:tlg0012.tlg002.omar:11.120	κτείνῃς ἠὲ δόλῳ ἢ ἀμφαδὸν ὀξέι χαλκῷ,
urn:cts:greekLit:tlg0012.tlg002.omar:11.121	ἔρχεσθαι δὴ ἔπειτα λαβὼν ἐυῆρες ἐρετμόν,
urn:cts:greekLit:tlg0012.tlg002.omar:11.122	εἰς ὅ κε τοὺς ἀφίκηαι οἳ οὐκ ἴσασι θάλασσαν
urn:cts:greekLit:tlg0012.tlg002.omar:11.123	ἀνέρες, οὐδέ θ' ἅλεσσι μεμιγμένον εἶδαρ ἔδουσιν:
urn:cts:greekLit:tlg0012.tlg002.omar:11.124	οὐδ' ἄρα τοί γ' ἴσασι νέας φοινικοπαρῄους
urn:cts:greekLit:tlg0012.tlg002.omar:11.125	οὐδ' ἐυήρε' ἐρετμά,  τά τε πτερὰ νηυσὶ πέλονται.
urn:cts:greekLit:tlg0012.tlg002.omar:11.126	σῆμα δέ τοι ἐρέω μάλ' ἀριφραδές, οὐδέ σε λήσει:
urn:cts:greekLit:tlg0012.tlg002.omar:11.127	ὁππότε κεν δή τοι συμβλήμενος ἄλλος ὁδίτης
urn:cts:greekLit:tlg0012.tlg002.omar:11.128	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
urn:cts:greekLit:tlg0012.tlg002.omar:11.129	καὶ τότε δὴ γαίῃ πήξας ἐυῆρες ἐρετμόν,
urn:cts:greekLit:tlg0012.tlg002.omar:11.130	ῥέξας ἱερὰ καλὰ Ποσειδάωνι ἄνακτι,
urn:cts:greekLit:tlg0012.tlg002.omar:11.131	ἀρνειὸν ταῦρόν τε συῶν τ' ἐπιβήτορα κάπρον,
urn:cts:greekLit:tlg0012.tlg002.omar:11.132	οἴκαδ' ἀποστείχειν ἔρδειν θ' ἱερᾶς ἑκατόμβας
urn:cts:greekLit:tlg0012.tlg002.omar:11.133	ἀθανάτοισι θεοῖσι, τοὶ οὐρανὸν εὐρὺν ἔχουσι,
urn:cts:greekLit:tlg0012.tlg002.omar:11.134	πᾶσι μάλ' ἑξείης. θάνατος δέ τοι ἐξ ἁλὸς αὐτῷ
urn:cts:greekLit:tlg0012.tlg002.omar:11.135	ἀβληχρὸς μάλα τοῖος ἐλεύσεται,  ὅς κέ σε πέφνῃ
urn:cts:greekLit:tlg0012.tlg002.omar:11.136	γήραι ὕπο λιπαρῷ ἀρημένον: ἀμφὶ δὲ λαοὶ
urn:cts:greekLit:tlg0012.tlg002.omar:11.137	ὄλβιοι ἔσσονται. τὰ δέ τοι νημερτέα εἴρω.’
urn:cts:greekLit:tlg0012.tlg002.omar:11.138	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.139	“Τειρεσίη, τὰ μὲν ἄρ που ἐπέκλωσαν θεοὶ αὐτοί.
urn:cts:greekLit:tlg0012.tlg002.omar:11.140	ἀλλ' ἄγε μοι τόδε εἰπὲ καὶ ἀτρεκέως κατάλεξον:
urn:cts:greekLit:tlg0012.tlg002.omar:11.141	μητρὸς τήνδ' ὁρόω ψυχὴν κατατεθνηυίης:
urn:cts:greekLit:tlg0012.tlg002.omar:11.142	ἡ δ' ἀκέους' ἧσται σχεδὸν αἵματος, οὐδ' ἑὸν υἱὸν
urn:cts:greekLit:tlg0012.tlg002.omar:11.143	ἔτλη ἐσάντα ἰδεῖν οὐδὲ προτιμυθήσασθαι.
urn:cts:greekLit:tlg0012.tlg002.omar:11.144	εἰπέ, ἄναξ, πῶς κέν με ἀναγνοίη τὸν ἐόντα;”
urn:cts:greekLit:tlg0012.tlg002.omar:11.145	“ὣς ἐφάμην, ὁ δέ μ' αὐτίκ' ἀμειβόμενος προσέειπεν:
urn:cts:greekLit:tlg0012.tlg002.omar:11.146	“ῥηί̈διόν τοι ἔπος ἐρέω καὶ ἐπὶ φρεσὶ θήσω.
urn:cts:greekLit:tlg0012.tlg002.omar:11.147	ὅν τινα μέν κεν ἐᾷς νεκύων κατατεθνηώτων
urn:cts:greekLit:tlg0012.tlg002.omar:11.148	αἵματος ἆσσον ἴμεν, ὁ δέ τοι νημερτὲς ἐνίψει:
urn:cts:greekLit:tlg0012.tlg002.omar:11.149	ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.’
urn:cts:greekLit:tlg0012.tlg002.omar:11.150	“ὣς φαμένη ψυχὴ μὲν ἔβη δόμον ̓́Αϊδος εἴσω
urn:cts:greekLit:tlg0012.tlg002.omar:11.151	Τειρεσίαο ἄνακτος, ἐπεὶ κατὰ θέσφατ' ἔλεξεν:
urn:cts:greekLit:tlg0012.tlg002.omar:11.152	αὐτὰρ ἐγὼν αὐτοῦ μένον ἔμπεδον, ὄφρ' ἐπὶ μήτηρ
urn:cts:greekLit:tlg0012.tlg002.omar:11.153	ἤλυθε καὶ πίεν αἷμα κελαινεφές: αὐτίκα δ' ἔγνω,
urn:cts:greekLit:tlg0012.tlg002.omar:11.154	καί μ' ὀλοφυρομένη ἔπεα πτερόεντα προσηύδα:
urn:cts:greekLit:tlg0012.tlg002.omar:11.155	“‘τέκνον ἐμόν,  πῶς ἦλθες ὑπὸ ζόφον ἠερόεντα
urn:cts:greekLit:tlg0012.tlg002.omar:11.156	ζωὸς ἐών; χαλεπὸν δὲ τάδε ζωοῖσιν ὁρᾶσθαι.
urn:cts:greekLit:tlg0012.tlg002.omar:11.157	μέσσῳ γὰρ μεγάλοι ποταμοὶ καὶ δεινὰ ῥέεθρα,
urn:cts:greekLit:tlg0012.tlg002.omar:11.158	̓Ωκεανὸς μὲν πρῶτα, τὸν οὔ πως ἔστι περῆσαι
urn:cts:greekLit:tlg0012.tlg002.omar:11.159	πεζὸν ἐόντ', ἢν μή τις ἔχῃ ἐυεργέα νῆα.
urn:cts:greekLit:tlg0012.tlg002.omar:11.160	ἦ νῦν δὴ Τροίηθεν ἀλώμενος ἐνθάδ' ἱκάνεις
urn:cts:greekLit:tlg0012.tlg002.omar:11.161	νηί τε καὶ ἑτάροισι πολὺν χρόνον; οὐδέ πω ἦλθες
urn:cts:greekLit:tlg0012.tlg002.omar:11.162	εἰς ̓Ιθάκην, οὐδ' εἶδες ἐνὶ μεγάροισι γυναῖκα;”
urn:cts:greekLit:tlg0012.tlg002.omar:11.163	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.164	‘μῆτερ ἐμή, χρειώ με κατήγαγεν εἰς ̓Αίδαο
urn:cts:greekLit:tlg0012.tlg002.omar:11.165	ψυχῇ χρησόμενον Θηβαίου Τειρεσίαο:
urn:cts:greekLit:tlg0012.tlg002.omar:11.166	οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς
urn:cts:greekLit:tlg0012.tlg002.omar:11.167	γῆς ἐπέβην, ἀλλ' αἰὲν ἔχων ἀλάλημαι ὀιζύν,
urn:cts:greekLit:tlg0012.tlg002.omar:11.168	ἐξ οὗ τὰ πρώτισθ' ἑπόμην ̓Αγαμέμνονι δίῳ
urn:cts:greekLit:tlg0012.tlg002.omar:11.169	̓́Ιλιον εἰς ἐύπωλον, ἵνα Τρώεσσι μαχοίμην.
urn:cts:greekLit:tlg0012.tlg002.omar:11.170	ἀλλ' ἄγε μοι τόδε εἰπὲ καὶ ἀτρεκέως κατάλεξον:
urn:cts:greekLit:tlg0012.tlg002.omar:11.171	τίς νύ σε κὴρ ἐδάμασσε τανηλεγέος θανάτοιο;
urn:cts:greekLit:tlg0012.tlg002.omar:11.172	ἦ δολιχὴ νοῦσος, ἦ ̓́Αρτεμις ἰοχέαιρα
urn:cts:greekLit:tlg0012.tlg002.omar:11.173	οἷς ἀγανοῖς βελέεσσιν ἐποιχομένη κατέπεφνεν;
urn:cts:greekLit:tlg0012.tlg002.omar:11.174	εἰπὲ δέ μοι πατρός τε καὶ υἱέος, ὃν κατέλειπον,
urn:cts:greekLit:tlg0012.tlg002.omar:11.175	ἢ ἔτι πὰρ κείνοισιν ἐμὸν γέρας,  ἦέ τις ἤδη
urn:cts:greekLit:tlg0012.tlg002.omar:11.176	ἀνδρῶν ἄλλος ἔχει, ἐμὲ δ' οὐκέτι φασὶ νέεσθαι.
urn:cts:greekLit:tlg0012.tlg002.omar:11.177	εἰπὲ δέ μοι μνηστῆς ἀλόχου βουλήν τε νόον τε,
urn:cts:greekLit:tlg0012.tlg002.omar:11.178	ἠὲ μένει παρὰ παιδὶ καὶ ἔμπεδα πάντα φυλάσσει
urn:cts:greekLit:tlg0012.tlg002.omar:11.179	ἦ ἤδη μιν ἔγημεν ̓Αχαιῶν ὅς τις ἄριστος.’
urn:cts:greekLit:tlg0012.tlg002.omar:11.180	“ὣς ἐφάμην,  ἡ δ' αὐτίκ' ἀμείβετο πότνια μήτηρ:
urn:cts:greekLit:tlg0012.tlg002.omar:11.181	‘καὶ λίην κείνη γε μένει τετληότι θυμῷ
urn:cts:greekLit:tlg0012.tlg002.omar:11.182	σοῖσιν ἐνὶ μεγάροισιν: ὀιζυραὶ δέ οἱ αἰεὶ
urn:cts:greekLit:tlg0012.tlg002.omar:11.183	φθίνουσιν νύκτες τε καὶ ἤματα δάκρυ χεούσῃ.
urn:cts:greekLit:tlg0012.tlg002.omar:11.184	σὸν δ' οὔ πώ τις ἔχει καλὸν γέρας, ἀλλὰ ἕκηλος
urn:cts:greekLit:tlg0012.tlg002.omar:11.185	Τηλέμαχος τεμένεα νέμεται καὶ δαῖτας ἐίσας
urn:cts:greekLit:tlg0012.tlg002.omar:11.186	δαίνυται, ἃς ἐπέοικε δικασπόλον ἄνδρ' ἀλεγύνειν:
urn:cts:greekLit:tlg0012.tlg002.omar:11.187	πάντες γὰρ καλέουσι. πατὴρ δὲ σὸς αὐτόθι μίμνει
urn:cts:greekLit:tlg0012.tlg002.omar:11.188	ἀγρῷ, οὐδὲ πόλινδε κατέρχεται. οὐδέ οἱ εὐναὶ
urn:cts:greekLit:tlg0012.tlg002.omar:11.189	δέμνια καὶ χλαῖναι καὶ ῥήγεα σιγαλόεντα,
urn:cts:greekLit:tlg0012.tlg002.omar:11.190	ἀλλ' ὅ γε χεῖμα μὲν εὕδει ὅθι δμῶες ἐνὶ οἴκῳ,
urn:cts:greekLit:tlg0012.tlg002.omar:11.191	ἐν κόνι ἄγχι πυρός, κακὰ δὲ χροὶ̈ εἵματα εἷται:
urn:cts:greekLit:tlg0012.tlg002.omar:11.192	αὐτὰρ ἐπὴν ἔλθῃσι θέρος τεθαλυῖά τ' ὀπώρη,
urn:cts:greekLit:tlg0012.tlg002.omar:11.193	πάντῃ οἱ κατὰ γουνὸν ἀλωῆς οἰνοπέδοιο
urn:cts:greekLit:tlg0012.tlg002.omar:11.194	φύλλων κεκλιμένων χθαμαλαὶ βεβλήαται εὐναί.
urn:cts:greekLit:tlg0012.tlg002.omar:11.195	ἔνθ' ὅ γε κεῖτ' ἀχέων,  μέγα δὲ φρεσὶ πένθος ἀέξει
urn:cts:greekLit:tlg0012.tlg002.omar:11.196	σὸν νόστον ποθέων, χαλεπὸν δ' ἐπὶ γῆρας ἱκάνει.
urn:cts:greekLit:tlg0012.tlg002.omar:11.197	οὕτω γὰρ καὶ ἐγὼν ὀλόμην καὶ πότμον ἐπέσπον:
urn:cts:greekLit:tlg0012.tlg002.omar:11.198	οὔτ' ἐμέ γ' ἐν μεγάροισιν ἐύσκοπος ἰοχέαιρα
urn:cts:greekLit:tlg0012.tlg002.omar:11.199	οἷς ἀγανοῖς βελέεσσιν ἐποιχομένη κατέπεφνεν,
urn:cts:greekLit:tlg0012.tlg002.omar:11.200	οὔτε τις οὖν μοι νοῦσος ἐπήλυθεν,  ἥ τε μάλιστα
urn:cts:greekLit:tlg0012.tlg002.omar:11.201	τηκεδόνι στυγερῇ μελέων ἐξείλετο θυμόν:
urn:cts:greekLit:tlg0012.tlg002.omar:11.202	ἀλλά με σός τε πόθος σά τε μήδεα, φαίδιμ' ̓Οδυσσεῦ,
urn:cts:greekLit:tlg0012.tlg002.omar:11.203	σή τ' ἀγανοφροσύνη μελιηδέα θυμὸν ἀπηύρα.’
urn:cts:greekLit:tlg0012.tlg002.omar:11.204	“ὣς ἔφατ', αὐτὰρ ἐγώ γ' ἔθελον φρεσὶ μερμηρίξας
urn:cts:greekLit:tlg0012.tlg002.omar:11.205	μητρὸς ἐμῆς ψυχὴν ἑλέειν κατατεθνηυίης.
urn:cts:greekLit:tlg0012.tlg002.omar:11.206	τρὶς μὲν ἐφωρμήθην, ἑλέειν τέ με θυμὸς ἀνώγει,
urn:cts:greekLit:tlg0012.tlg002.omar:11.207	τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ
urn:cts:greekLit:tlg0012.tlg002.omar:11.208	ἔπτατ'. ἐμοὶ δ' ἄχος ὀξὺ γενέσκετο κηρόθι μᾶλλον,
urn:cts:greekLit:tlg0012.tlg002.omar:11.209	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:11.210	“‘μῆτερ ἐμή,  τί νύ μ' οὐ μίμνεις ἑλέειν μεμαῶτα,
urn:cts:greekLit:tlg0012.tlg002.omar:11.211	ὄφρα καὶ εἰν ̓Αίδαο φίλας περὶ χεῖρε βαλόντε
urn:cts:greekLit:tlg0012.tlg002.omar:11.212	ἀμφοτέρω κρυεροῖο τεταρπώμεσθα γόοιο;
urn:cts:greekLit:tlg0012.tlg002.omar:11.213	ἦ τί μοι εἴδωλον τόδ' ἀγαυὴ Περσεφόνεια
urn:cts:greekLit:tlg0012.tlg002.omar:11.214	ὤτρυν', ὄφρ' ἔτι μᾶλλον ὀδυρόμενος στεναχίζω;“
urn:cts:greekLit:tlg0012.tlg002.omar:11.215	“ὣς ἐφάμην,  ἡ δ' αὐτίκ' ἀμείβετο πότνια μήτηρ:
urn:cts:greekLit:tlg0012.tlg002.omar:11.216	‘ὤ μοι, τέκνον ἐμόν, περὶ πάντων κάμμορε φωτῶν,
urn:cts:greekLit:tlg0012.tlg002.omar:11.217	οὔ τί σε Περσεφόνεια Διὸς θυγάτηρ ἀπαφίσκει,
urn:cts:greekLit:tlg0012.tlg002.omar:11.218	ἀλλ' αὕτη δίκη ἐστὶ βροτῶν, ὅτε τίς κε θάνῃσιν:
urn:cts:greekLit:tlg0012.tlg002.omar:11.219	οὐ γὰρ ἔτι σάρκας τε καὶ ὀστέα ἶνες ἔχουσιν,
urn:cts:greekLit:tlg0012.tlg002.omar:11.220	ἀλλὰ τὰ μέν τε πυρὸς κρατερὸν μένος αἰθομένοιο
urn:cts:greekLit:tlg0012.tlg002.omar:11.221	δαμνᾷ, ἐπεί κε πρῶτα λίπῃ λεύκ' ὀστέα θυμός,
urn:cts:greekLit:tlg0012.tlg002.omar:11.222	ψυχὴ δ' ἠύτ' ὄνειρος ἀποπταμένη πεπότηται.
urn:cts:greekLit:tlg0012.tlg002.omar:11.223	ἀλλὰ φόωσδε τάχιστα λιλαίεο: ταῦτα δὲ πάντα
urn:cts:greekLit:tlg0012.tlg002.omar:11.224	ἴσθ', ἵνα καὶ μετόπισθε τεῇ εἴπῃσθα γυναικί.’
urn:cts:greekLit:tlg0012.tlg002.omar:11.225	“νῶι μὲν ὣς ἐπέεσσιν ἀμειβόμεθ',  αἱ δὲ γυναῖκες
urn:cts:greekLit:tlg0012.tlg002.omar:11.226	ἤλυθον, ὤτρυνεν γὰρ ἀγαυὴ Περσεφόνεια,
urn:cts:greekLit:tlg0012.tlg002.omar:11.227	ὅσσαι ἀριστήων ἄλοχοι ἔσαν ἠδὲ θύγατρες.
urn:cts:greekLit:tlg0012.tlg002.omar:11.228	αἱ δ' ἀμφ' αἷμα κελαινὸν ἀολλέες ἠγερέθοντο,
urn:cts:greekLit:tlg0012.tlg002.omar:11.229	αὐτὰρ ἐγὼ βούλευον ὅπως ἐρέοιμι ἑκάστην.
urn:cts:greekLit:tlg0012.tlg002.omar:11.230	ἥδε δέ μοι κατὰ θυμὸν ἀρίστη φαίνετο βουλή:
urn:cts:greekLit:tlg0012.tlg002.omar:11.231	σπασσάμενος τανύηκες ἄορ παχέος παρὰ μηροῦ
urn:cts:greekLit:tlg0012.tlg002.omar:11.232	οὐκ εἴων πίνειν ἅμα πάσας αἷμα κελαινόν.
urn:cts:greekLit:tlg0012.tlg002.omar:11.233	αἱ δὲ προμνηστῖναι ἐπήισαν, ἠδὲ ἑκάστη
urn:cts:greekLit:tlg0012.tlg002.omar:11.234	ὃν γόνον ἐξαγόρευεν: ἐγὼ δ' ἐρέεινον ἁπάσας.
urn:cts:greekLit:tlg0012.tlg002.omar:11.235	“ἔνθ' ἦ τοι πρώτην Τυρὼ ἴδον εὐπατέρειαν,
urn:cts:greekLit:tlg0012.tlg002.omar:11.236	ἣ φάτο Σαλμωνῆος ἀμύμονος ἔκγονος εἶναι,
urn:cts:greekLit:tlg0012.tlg002.omar:11.237	φῆ δὲ Κρηθῆος γυνὴ ἔμμεναι Αἰολίδαο:
urn:cts:greekLit:tlg0012.tlg002.omar:11.238	ἣ ποταμοῦ ἠράσσατ' ̓Ενιπῆος θείοιο,
urn:cts:greekLit:tlg0012.tlg002.omar:11.239	ὃς πολὺ κάλλιστος ποταμῶν ἐπὶ γαῖαν ἵησι,
urn:cts:greekLit:tlg0012.tlg002.omar:11.240	καί ῥ' ἐπ' ̓Ενιπῆος πωλέσκετο καλὰ ῥέεθρα.
urn:cts:greekLit:tlg0012.tlg002.omar:11.241	τῷ δ' ἄρα εἰσάμενος γαιήοχος ἐννοσίγαιος
urn:cts:greekLit:tlg0012.tlg002.omar:11.242	ἐν προχοῇς ποταμοῦ παρελέξατο δινήεντος:
urn:cts:greekLit:tlg0012.tlg002.omar:11.243	πορφύρεον δ' ἄρα κῦμα περιστάθη, οὔρεϊ ἶσον,
urn:cts:greekLit:tlg0012.tlg002.omar:11.244	κυρτωθέν, κρύψεν δὲ θεὸν θνητήν τε γυναῖκα.
urn:cts:greekLit:tlg0012.tlg002.omar:11.245	λῦσε δὲ παρθενίην ζώνην,  κατὰ δ' ὕπνον ἔχευεν.
urn:cts:greekLit:tlg0012.tlg002.omar:11.246	αὐτὰρ ἐπεί ῥ' ἐτέλεσσε θεὸς φιλοτήσια ἔργα,
urn:cts:greekLit:tlg0012.tlg002.omar:11.247	ἔν τ' ἄρα οἱ φῦ χειρί, ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:11.248	“‘χαῖρε, γύναι, φιλότητι: περιπλομένου δ' ἐνιαυτοῦ
urn:cts:greekLit:tlg0012.tlg002.omar:11.249	τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ
urn:cts:greekLit:tlg0012.tlg002.omar:11.250	ἀθανάτων: σὺ δὲ τοὺς κομέειν ἀτιταλλέμεναί τε.
urn:cts:greekLit:tlg0012.tlg002.omar:11.251	νῦν δ' ἔρχευ πρὸς δῶμα, καὶ ἴσχεο μηδ' ὀνομήνῃς:
urn:cts:greekLit:tlg0012.tlg002.omar:11.252	αὐτὰρ ἐγώ τοί εἰμι Ποσειδάων ἐνοσίχθων.’
urn:cts:greekLit:tlg0012.tlg002.omar:11.253	“ὣς εἰπὼν ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.omar:11.254	ἡ δ' ὑποκυσαμένη Πελίην τέκε καὶ Νηλῆα,
urn:cts:greekLit:tlg0012.tlg002.omar:11.255	τὼ κρατερὼ θεράποντε Διὸς μεγάλοιο γενέσθην
urn:cts:greekLit:tlg0012.tlg002.omar:11.256	ἀμφοτέρω: Πελίης μὲν ἐν εὐρυχόρῳ ̓Ιαωλκῷ
urn:cts:greekLit:tlg0012.tlg002.omar:11.257	ναῖε πολύρρηνος, ὁ δ' ἄρ' ἐν Πύλῳ ἠμαθόεντι.
urn:cts:greekLit:tlg0012.tlg002.omar:11.258	τοὺς δ' ἑτέρους Κρηθῆι τέκεν βασίλεια γυναικῶν,
urn:cts:greekLit:tlg0012.tlg002.omar:11.259	Αἴσονά τ' ἠδὲ Φέρητ' ̓Αμυθάονά θ' ἱππιοχάρμην.
urn:cts:greekLit:tlg0012.tlg002.omar:11.260	“τὴν δὲ μετ' ̓Αντιόπην ἴδον,  ̓Ασωποῖο θύγατρα,
urn:cts:greekLit:tlg0012.tlg002.omar:11.261	ἣ δὴ καὶ Διὸς εὔχετ' ἐν ἀγκοίνῃσιν ἰαῦσαι,
urn:cts:greekLit:tlg0012.tlg002.omar:11.262	καί ῥ' ἔτεκεν δύο παῖδ', ̓Αμφίονά τε Ζῆθόν τε,
urn:cts:greekLit:tlg0012.tlg002.omar:11.263	οἳ πρῶτοι Θήβης ἕδος ἔκτισαν ἑπταπύλοιο,
urn:cts:greekLit:tlg0012.tlg002.omar:11.264	πύργωσάν τ', ἐπεὶ οὐ μὲν ἀπύργωτόν γ' ἐδύναντο
urn:cts:greekLit:tlg0012.tlg002.omar:11.265	ναιέμεν εὐρύχορον Θήβην,  κρατερώ περ ἐόντε.
urn:cts:greekLit:tlg0012.tlg002.omar:11.266	“τὴν δὲ μετ' ̓Αλκμήνην ἴδον, ̓Αμφιτρύωνος ἄκοιτιν,
urn:cts:greekLit:tlg0012.tlg002.omar:11.267	ἥ ῥ' ̔Ηρακλῆα θρασυμέμνονα θυμολέοντα
urn:cts:greekLit:tlg0012.tlg002.omar:11.268	γείνατ' ἐν ἀγκοίνῃσι Διὸς μεγάλοιο μιγεῖσα:
urn:cts:greekLit:tlg0012.tlg002.omar:11.269	καὶ Μεγάρην, Κρείοντος ὑπερθύμοιο θύγατρα,
urn:cts:greekLit:tlg0012.tlg002.omar:11.270	τὴν ἔχεν ̓Αμφιτρύωνος υἱὸς μένος αἰὲν ἀτειρής.
urn:cts:greekLit:tlg0012.tlg002.omar:11.271	“μητέρα τ' Οἰδιπόδαο ἴδον, καλὴν ̓Επικάστην,
urn:cts:greekLit:tlg0012.tlg002.omar:11.272	ἣ μέγα ἔργον ἔρεξεν ἀιδρείῃσι νόοιο
urn:cts:greekLit:tlg0012.tlg002.omar:11.273	γημαμένη ᾧ υἷι: ὁ δ' ὃν πατέρ' ἐξεναρίξας
urn:cts:greekLit:tlg0012.tlg002.omar:11.274	γῆμεν: ἄφαρ δ' ἀνάπυστα θεοὶ θέσαν ἀνθρώποισιν.
urn:cts:greekLit:tlg0012.tlg002.omar:11.275	ἀλλ' ὁ μὲν ἐν Θήβῃ πολυηράτῳ ἄλγεα πάσχων
urn:cts:greekLit:tlg0012.tlg002.omar:11.276	Καδμείων ἤνασσε θεῶν ὀλοὰς διὰ βουλάς:
urn:cts:greekLit:tlg0012.tlg002.omar:11.277	ἡ δ' ἔβη εἰς ̓Αίδαο πυλάρταο κρατεροῖο,
urn:cts:greekLit:tlg0012.tlg002.omar:11.278	ἁψαμένη βρόχον αἰπὺν ἀφ' ὑψηλοῖο μελάθρου,
urn:cts:greekLit:tlg0012.tlg002.omar:11.279	ᾧ ἄχεϊ σχομένη: τῷ δ' ἄλγεα κάλλιπ' ὀπίσσω
urn:cts:greekLit:tlg0012.tlg002.omar:11.280	πολλὰ μάλ',  ὅσσα τε μητρὸς ̓Ερινύες ἐκτελέουσιν.
urn:cts:greekLit:tlg0012.tlg002.omar:11.281	“καὶ Χλῶριν εἶδον περικαλλέα, τήν ποτε Νηλεὺς
urn:cts:greekLit:tlg0012.tlg002.omar:11.282	γῆμεν ἑὸν διὰ κάλλος, ἐπεὶ πόρε μυρία ἕδνα,
urn:cts:greekLit:tlg0012.tlg002.omar:11.283	ὁπλοτάτην κούρην ̓Αμφίονος ̓Ιασίδαο,
urn:cts:greekLit:tlg0012.tlg002.omar:11.284	ὅς ποτ' ἐν ̓Ορχομενῷ Μινυείῳ ἶφι ἄνασσεν:
urn:cts:greekLit:tlg0012.tlg002.omar:11.285	ἡ δὲ Πύλου βασίλευε,  τέκεν δέ οἱ ἀγλαὰ τέκνα,
urn:cts:greekLit:tlg0012.tlg002.omar:11.286	Νέστορά τε Χρόνιον τε Περικλύμενόν τ' ἀγέρωχον.
urn:cts:greekLit:tlg0012.tlg002.omar:11.287	τοῖσι δ' ἐπ' ἰφθίμην Πηρὼ τέκε, θαῦμα βροτοῖσι,
urn:cts:greekLit:tlg0012.tlg002.omar:11.288	τὴν πάντες μνώοντο περικτίται: οὐδ' ἄρα Νηλεὺς
urn:cts:greekLit:tlg0012.tlg002.omar:11.289	τῷ ἐδίδου ὃς μὴ ἕλικας βόας εὐρυμετώπους
urn:cts:greekLit:tlg0012.tlg002.omar:11.290	ἐκ Φυλάκης ἐλάσειε βίης ̓Ιφικληείης
urn:cts:greekLit:tlg0012.tlg002.omar:11.291	ἀργαλέας: τὰς δ' οἶος ὑπέσχετο μάντις ἀμύμων
urn:cts:greekLit:tlg0012.tlg002.omar:11.292	ἐξελάαν: χαλεπὴ δὲ θεοῦ κατὰ μοῖρα πέδησε,
urn:cts:greekLit:tlg0012.tlg002.omar:11.293	δεσμοί τ' ἀργαλέοι καὶ βουκόλοι ἀγροιῶται.
urn:cts:greekLit:tlg0012.tlg002.omar:11.294	ἀλλ' ὅτε δὴ μῆνές τε καὶ ἡμέραι ἐξετελεῦντο
urn:cts:greekLit:tlg0012.tlg002.omar:11.295	ἂψ περιτελλομένου ἔτεος καὶ ἐπήλυθον ὧραι,
urn:cts:greekLit:tlg0012.tlg002.omar:11.296	καὶ τότε δή μιν ἔλυσε βίη ̓Ιφικληείη,
urn:cts:greekLit:tlg0012.tlg002.omar:11.297	θέσφατα πάντ' εἰπόντα: Διὸς δ' ἐτελείετο βουλή.
urn:cts:greekLit:tlg0012.tlg002.omar:11.298	“καὶ Λήδην εἶδον, τὴν Τυνδαρέου παράκοιτιν,
urn:cts:greekLit:tlg0012.tlg002.omar:11.299	ἥ ῥ' ὑπὸ Τυνδαρέῳ κρατερόφρονε γείνατο παῖδε,
urn:cts:greekLit:tlg0012.tlg002.omar:11.300	Κάστορά θ' ἱππόδαμον καὶ πὺξ ἀγαθὸν Πολυδεύκεα,
urn:cts:greekLit:tlg0012.tlg002.omar:11.301	τοὺς ἄμφω ζωοὺς κατέχει φυσίζοος αἶα:
urn:cts:greekLit:tlg0012.tlg002.omar:11.302	οἳ καὶ νέρθεν γῆς τιμὴν πρὸς Ζηνὸς ἔχοντες
urn:cts:greekLit:tlg0012.tlg002.omar:11.303	ἄλλοτε μὲν ζώους' ἑτερήμεροι, ἄλλοτε δ' αὖτε
urn:cts:greekLit:tlg0012.tlg002.omar:11.304	τεθνᾶσιν: τιμὴν δὲ λελόγχασιν ἶσα θεοῖσι.
urn:cts:greekLit:tlg0012.tlg002.omar:11.305	“τὴν δὲ μετ' ̓Ιφιμέδειαν,  ̓Αλωῆος παράκοιτιν
urn:cts:greekLit:tlg0012.tlg002.omar:11.306	εἴσιδον, ἣ δὴ φάσκε Ποσειδάωνι μιγῆναι,
urn:cts:greekLit:tlg0012.tlg002.omar:11.307	καί ῥ' ἔτεκεν δύο παῖδε, μινυνθαδίω δ' ἐγενέσθην,
urn:cts:greekLit:tlg0012.tlg002.omar:11.308	̓͂Ωτόν τ' ἀντίθεον τηλεκλειτόν τ' ̓Εφιάλτην,
urn:cts:greekLit:tlg0012.tlg002.omar:11.309	οὓς δὴ μηκίστους θρέψε ζείδωρος ἄρουρα
urn:cts:greekLit:tlg0012.tlg002.omar:11.310	καὶ πολὺ καλλίστους μετά γε κλυτὸν ̓Ωρίωνα:
urn:cts:greekLit:tlg0012.tlg002.omar:11.311	ἐννέωροι γὰρ τοί γε καὶ ἐννεαπήχεες ἦσαν
urn:cts:greekLit:tlg0012.tlg002.omar:11.312	εὖρος, ἀτὰρ μῆκός γε γενέσθην ἐννεόργυιοι.
urn:cts:greekLit:tlg0012.tlg002.omar:11.313	οἵ ῥα καὶ ἀθανάτοισιν ἀπειλήτην ἐν ̓Ολύμπῳ
urn:cts:greekLit:tlg0012.tlg002.omar:11.314	φυλόπιδα στήσειν πολυάικος πολέμοιο.
urn:cts:greekLit:tlg0012.tlg002.omar:11.315	̓́Οσσαν ἐπ' Οὐλύμπῳ μέμασαν θέμεν, αὐτὰρ ἐπ' ̓́Οσσῃ
urn:cts:greekLit:tlg0012.tlg002.omar:11.316	Πήλιον εἰνοσίφυλλον,  ἵν' οὐρανὸς ἀμβατὸς εἴη.
urn:cts:greekLit:tlg0012.tlg002.omar:11.317	καί νύ κεν ἐξετέλεσσαν, εἰ ἥβης μέτρον ἵκοντο:
urn:cts:greekLit:tlg0012.tlg002.omar:11.318	ἀλλ' ὄλεσεν Διὸς υἱός, ὃν ἠύκομος τέκε Λητώ,
urn:cts:greekLit:tlg0012.tlg002.omar:11.319	ἀμφοτέρω, πρίν σφωιν ὑπὸ κροτάφοισιν ἰούλους
urn:cts:greekLit:tlg0012.tlg002.omar:11.320	ἀνθῆσαι πυκάσαι τε γένυς ἐυανθέι λάχνῃ.
urn:cts:greekLit:tlg0012.tlg002.omar:11.321	“Φαίδρην τε Πρόκριν τε ἴδον καλήν τ' ̓Αριάδνην,
urn:cts:greekLit:tlg0012.tlg002.omar:11.322	κούρην Μίνωος ὀλοόφρονος, ἥν ποτε Θησεὺς
urn:cts:greekLit:tlg0012.tlg002.omar:11.323	ἐκ Κρήτης ἐς γουνὸν ̓Αθηνάων ἱεράων
urn:cts:greekLit:tlg0012.tlg002.omar:11.324	ἦγε μέν, οὐδ' ἀπόνητο: πάρος δέ μιν ̓́Αρτεμις ἔκτα
urn:cts:greekLit:tlg0012.tlg002.omar:11.325	Δίῃ ἐν ἀμφιρύτῃ Διονύσου μαρτυρίῃσιν.
urn:cts:greekLit:tlg0012.tlg002.omar:11.326	“Μαῖράν τε Κλυμένην τε ἴδον στυγερήν τ' ̓Εριφύλην,
urn:cts:greekLit:tlg0012.tlg002.omar:11.327	ἣ χρυσὸν φίλου ἀνδρὸς ἐδέξατο τιμήεντα.
urn:cts:greekLit:tlg0012.tlg002.omar:11.328	πάσας δ' οὐκ ἂν ἐγὼ μυθήσομαι οὐδ' ὀνομήνω,
urn:cts:greekLit:tlg0012.tlg002.omar:11.329	ὅσσας ἡρώων ἀλόχους ἴδον ἠδὲ θύγατρας:
urn:cts:greekLit:tlg0012.tlg002.omar:11.330	πρὶν γάρ κεν καὶ νὺξ φθῖτ' ἄμβροτος.  ἀλλὰ καὶ ὥρη
urn:cts:greekLit:tlg0012.tlg002.omar:11.331	εὕδειν, ἢ ἐπὶ νῆα θοὴν ἐλθόντ' ἐς ἑταίρους
urn:cts:greekLit:tlg0012.tlg002.omar:11.332	ἢ αὐτοῦ: πομπὴ δὲ θεοῖς ὑμῖν τε μελήσει.”
urn:cts:greekLit:tlg0012.tlg002.omar:11.333	‘ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
urn:cts:greekLit:tlg0012.tlg002.omar:11.334	κηληθμῷ δ' ἔσχοντο κατὰ μέγαρα σκιόεντα.
urn:cts:greekLit:tlg0012.tlg002.omar:11.335	τοῖσιν δ' ̓Αρήτη λευκώλενος ἤρχετο μύθων.
urn:cts:greekLit:tlg0012.tlg002.omar:11.336	“Φαίηκες, πῶς ὔμμιν ἀνὴρ ὅδε φαίνεται εἶναι
urn:cts:greekLit:tlg0012.tlg002.omar:11.337	εἶδός τε μέγεθός τε ἰδὲ φρένας ἔνδον ἐίσας;
urn:cts:greekLit:tlg0012.tlg002.omar:11.338	ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς:
urn:cts:greekLit:tlg0012.tlg002.omar:11.339	τῷ μὴ ἐπειγόμενοι ἀποπέμπετε, μηδὲ τὰ δῶρα
urn:cts:greekLit:tlg0012.tlg002.omar:11.340	οὕτω χρηίζοντι κολούετε: πολλὰ γὰρ ὑμῖν
urn:cts:greekLit:tlg0012.tlg002.omar:11.341	κτήματ' ἐνὶ μεγάροισι θεῶν ἰότητι κέονται.”
urn:cts:greekLit:tlg0012.tlg002.omar:11.342	τοῖσι δὲ καὶ μετέειπε γέρων ἥρως ̓Εχένηος,
urn:cts:greekLit:tlg0012.tlg002.omar:11.343	ὃς δὴ Φαιήκων ἀνδρῶν προγενέστερος ἦεν:
urn:cts:greekLit:tlg0012.tlg002.omar:11.344	“ὦ φίλοι, οὐ μὰν ἧμιν ἀπὸ σκοποῦ οὐδ' ἀπὸ δόξης
urn:cts:greekLit:tlg0012.tlg002.omar:11.345	μυθεῖται βασίλεια περίφρων: ἀλλὰ πίθεσθε.
urn:cts:greekLit:tlg0012.tlg002.omar:11.346	̓Αλκινόου δ' ἐκ τοῦδ' ἔχεται ἔργον τε ἔπος τε.”
urn:cts:greekLit:tlg0012.tlg002.omar:11.347	τὸν δ' αὖτ' ̓Αλκίνοος ἀπαμείβετο φώνησέν τε:
urn:cts:greekLit:tlg0012.tlg002.omar:11.348	“τοῦτο μὲν οὕτω δὴ ἔσται ἔπος, αἴ κεν ἐγώ γε
urn:cts:greekLit:tlg0012.tlg002.omar:11.349	ζωὸς Φαιήκεσσι φιληρέτμοισιν ἀνάσσω:
urn:cts:greekLit:tlg0012.tlg002.omar:11.350	ξεῖνος δὲ τλήτω μάλα περ νόστοιο χατίζων
urn:cts:greekLit:tlg0012.tlg002.omar:11.351	ἔμπης οὖν ἐπιμεῖναι ἐς αὔριον, εἰς ὅ κε πᾶσαν
urn:cts:greekLit:tlg0012.tlg002.omar:11.352	δωτίνην τελέσω: πομπὴ δ' ἄνδρεσσι μελήσει
urn:cts:greekLit:tlg0012.tlg002.omar:11.353	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ δήμῳ.”
urn:cts:greekLit:tlg0012.tlg002.omar:11.354	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:11.355	“̓Αλκίνοε κρεῖον,  πάντων ἀριδείκετε λαῶν,
urn:cts:greekLit:tlg0012.tlg002.omar:11.356	εἴ με καὶ εἰς ἐνιαυτὸν ἀνώγοιτ' αὐτόθι μίμνειν,
urn:cts:greekLit:tlg0012.tlg002.omar:11.357	πομπὴν δ' ὀτρύνοιτε καὶ ἀγλαὰ δῶρα διδοῖτε,
urn:cts:greekLit:tlg0012.tlg002.omar:11.358	καὶ κε τὸ βουλοίμην, καί κεν πολὺ κέρδιον εἴη,
urn:cts:greekLit:tlg0012.tlg002.omar:11.359	πλειοτέρῃ σὺν χειρὶ φίλην ἐς πατρίδ' ἱκέσθαι:
urn:cts:greekLit:tlg0012.tlg002.omar:11.360	καί κ' αἰδοιότερος καὶ φίλτερος ἀνδράσιν εἴην
urn:cts:greekLit:tlg0012.tlg002.omar:11.361	πᾶσιν, ὅσοι μ' ̓Ιθάκηνδε ἰδοίατο νοστήσαντα.”
urn:cts:greekLit:tlg0012.tlg002.omar:11.362	τὸν δ' αὖτ' ̓Αλκίνοος ἀπαμείβετο φώνησέν τε:
urn:cts:greekLit:tlg0012.tlg002.omar:11.363	“ὦ ̓Οδυσεῦ, τὸ μὲν οὔ τί ς' ἐίσκομεν εἰσορόωντες,
urn:cts:greekLit:tlg0012.tlg002.omar:11.364	ἠπεροπῆά τ' ἔμεν καὶ ἐπίκλοπον, οἷά τε πολλοὺς
urn:cts:greekLit:tlg0012.tlg002.omar:11.365	βόσκει γαῖα μέλαινα πολυσπερέας ἀνθρώπους,
urn:cts:greekLit:tlg0012.tlg002.omar:11.366	ψεύδεά τ' ἀρτύνοντας ὅθεν κέ τις οὐδὲ ἴδοιτο:
urn:cts:greekLit:tlg0012.tlg002.omar:11.367	σοὶ δ' ἔπι μὲν μορφὴ ἐπέων, ἔνι δὲ φρένες ἐσθλαί.
urn:cts:greekLit:tlg0012.tlg002.omar:11.368	μῦθον δ' ὡς ὅτ' ἀοιδὸς ἐπισταμένως κατέλεξας,
urn:cts:greekLit:tlg0012.tlg002.omar:11.369	πάντων τ' ̓Αργείων σέο τ' αὐτοῦ κήδεα λυγρά.
urn:cts:greekLit:tlg0012.tlg002.omar:11.370	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:11.371	εἴ τινας ἀντιθέων ἑτάρων ἴδες, οἵ τοι ἅμ' αὐτῷ
urn:cts:greekLit:tlg0012.tlg002.omar:11.372	̓́Ιλιον εἰς ἅμ' ἕποντο καὶ αὐτοῦ πότμον ἐπέσπον.
urn:cts:greekLit:tlg0012.tlg002.omar:11.373	νὺξ δ' ἥδε μάλα μακρή, ἀθέσφατος: οὐδέ πω ὥρη
urn:cts:greekLit:tlg0012.tlg002.omar:11.374	εὕδειν ἐν μεγάρῳ, σὺ δέ μοι λέγε θέσκελα ἔργα.
urn:cts:greekLit:tlg0012.tlg002.omar:11.375	καί κεν ἐς ἠῶ δῖαν ἀνασχοίμην,  ὅτε μοι σὺ
urn:cts:greekLit:tlg0012.tlg002.omar:11.376	τλαίης ἐν μεγάρῳ τὰ σὰ κήδεα μυθήσασθαι.”
urn:cts:greekLit:tlg0012.tlg002.omar:11.377	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:11.378	“̓Αλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.omar:11.379	ὥρη μὲν πολέων μύθων, ὥρη δὲ καὶ ὕπνου:
urn:cts:greekLit:tlg0012.tlg002.omar:11.380	εἰ δ' ἔτ' ἀκουέμεναί γε λιλαίεαι,  οὐκ ἂν ἐγώ γε
urn:cts:greekLit:tlg0012.tlg002.omar:11.381	τούτων σοι φθονέοιμι καὶ οἰκτρότερ' ἄλλ' ἀγορεύειν,
urn:cts:greekLit:tlg0012.tlg002.omar:11.382	κήδε' ἐμῶν ἑτάρων, οἳ δὴ μετόπισθεν ὄλοντο,
urn:cts:greekLit:tlg0012.tlg002.omar:11.383	οἳ Τρώων μὲν ὑπεξέφυγον στονόεσσαν ἀυτήν,
urn:cts:greekLit:tlg0012.tlg002.omar:11.384	ἐν νόστῳ δ' ἀπόλοντο κακῆς ἰότητι γυναικός.
urn:cts:greekLit:tlg0012.tlg002.omar:11.385	“αὐτὰρ ἐπεὶ ψυχὰς μὲν ἀπεσκέδας' ἄλλυδις ἄλλῃ
urn:cts:greekLit:tlg0012.tlg002.omar:11.386	ἁγνὴ Περσεφόνεια γυναικῶν θηλυτεράων,
urn:cts:greekLit:tlg0012.tlg002.omar:11.387	ἦλθε δ' ἐπὶ ψυχὴ ̓Αγαμέμνονος ̓Ατρεί̈δαο
urn:cts:greekLit:tlg0012.tlg002.omar:11.388	ἀχνυμένη: περὶ δ' ἄλλαι ἀγηγέραθ', ὅσσοι ἅμ' αὐτῷ
urn:cts:greekLit:tlg0012.tlg002.omar:11.389	οἴκῳ ἐν Αἰγίσθοιο θάνον καὶ πότμον ἐπέσπον.
urn:cts:greekLit:tlg0012.tlg002.omar:11.390	ἔγνω δ' αἶψ' ἔμ' ἐκεῖνος,  ἐπεὶ πίεν αἷμα κελαινόν:
urn:cts:greekLit:tlg0012.tlg002.omar:11.391	κλαῖε δ' ὅ γε λιγέως, θαλερὸν κατὰ δάκρυον εἴβων,
urn:cts:greekLit:tlg0012.tlg002.omar:11.392	πιτνὰς εἰς ἐμὲ χεῖρας, ὀρέξασθαι μενεαίνων:
urn:cts:greekLit:tlg0012.tlg002.omar:11.393	ἀλλ' οὐ γάρ οἱ ἔτ' ἦν ἲς ἔμπεδος οὐδέ τι κῖκυς,
urn:cts:greekLit:tlg0012.tlg002.omar:11.394	οἵη περ πάρος ἔσκεν ἐνὶ γναμπτοῖσι μέλεσσι.
urn:cts:greekLit:tlg0012.tlg002.omar:11.395	“τὸν μὲν ἐγὼ δάκρυσα ἰδὼν ἐλέησά τε θυμῷ,
urn:cts:greekLit:tlg0012.tlg002.omar:11.396	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:11.397	‘̓Ατρεί̈δη κύδιστε, ἄναξ ἀνδρῶν ̓Αγάμεμνον,
urn:cts:greekLit:tlg0012.tlg002.omar:11.398	τίς νύ σε κὴρ ἐδάμασσε τανηλεγέος θανάτοιο;
urn:cts:greekLit:tlg0012.tlg002.omar:11.399	ἦε σέ γ' ἐν νήεσσι Ποσειδάων ἐδάμασσεν
urn:cts:greekLit:tlg0012.tlg002.omar:11.400	ὄρσας ἀργαλέων ἀνέμων ἀμέγαρτον ἀυτμήν;
urn:cts:greekLit:tlg0012.tlg002.omar:11.401	ἦέ ς' ἀνάρσιοι ἄνδρες ἐδηλήσαντ' ἐπὶ χέρσου
urn:cts:greekLit:tlg0012.tlg002.omar:11.402	βοῦς περιταμνόμενον ἠδ' οἰῶν πώεα καλά,
urn:cts:greekLit:tlg0012.tlg002.omar:11.403	ἠὲ περὶ πτόλιος μαχεούμενον ἠδὲ γυναικῶν;
urn:cts:greekLit:tlg0012.tlg002.omar:11.404	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
urn:cts:greekLit:tlg0012.tlg002.omar:11.405	‘διογενὲς Λαερτιάδη,  πολυμήχαν' ̓Οδυσσεῦ,
urn:cts:greekLit:tlg0012.tlg002.omar:11.406	οὔτ' ἐμέ γ' ἐν νήεσσι Ποσειδάων ἐδάμασσεν
urn:cts:greekLit:tlg0012.tlg002.omar:11.407	ὄρσας ἀργαλέων ἀνέμων ἀμέγαρτον ἀυτμήν,
urn:cts:greekLit:tlg0012.tlg002.omar:11.408	οὔτε μ' ἀνάρσιοι ἄνδρες ἐδηλήσαντ' ἐπὶ χέρσου,
urn:cts:greekLit:tlg0012.tlg002.omar:11.409	ἀλλά μοι Αἴγισθος τεύξας θάνατόν τε μόρον τε
urn:cts:greekLit:tlg0012.tlg002.omar:11.410	ἔκτα σὺν οὐλομένῃ ἀλόχῳ,  οἶκόνδε καλέσσας,
urn:cts:greekLit:tlg0012.tlg002.omar:11.411	δειπνίσσας, ὥς τίς τε κατέκτανε βοῦν ἐπὶ φάτνῃ.
urn:cts:greekLit:tlg0012.tlg002.omar:11.412	ὣς θάνον οἰκτίστῳ θανάτῳ: περὶ δ' ἄλλοι ἑταῖροι
urn:cts:greekLit:tlg0012.tlg002.omar:11.413	νωλεμέως κτείνοντο σύες ὣς ἀργιόδοντες,
urn:cts:greekLit:tlg0012.tlg002.omar:11.414	οἵ ῥά τ' ἐν ἀφνειοῦ ἀνδρὸς μέγα δυναμένοιο
urn:cts:greekLit:tlg0012.tlg002.omar:11.415	ἢ γάμῳ ἢ ἐράνῳ ἢ εἰλαπίνῃ τεθαλυίῃ.
urn:cts:greekLit:tlg0012.tlg002.omar:11.416	ἤδη μὲν πολέων φόνῳ ἀνδρῶν ἀντεβόλησας,
urn:cts:greekLit:tlg0012.tlg002.omar:11.417	μουνὰξ κτεινομένων καὶ ἐνὶ κρατερῇ ὑσμίνῃ:
urn:cts:greekLit:tlg0012.tlg002.omar:11.418	ἀλλά κε κεῖνα μάλιστα ἰδὼν ὀλοφύραο θυμῷ,
urn:cts:greekLit:tlg0012.tlg002.omar:11.419	ὡς ἀμφὶ κρητῆρα τραπέζας τε πληθούσας
urn:cts:greekLit:tlg0012.tlg002.omar:11.420	κείμεθ' ἐνὶ μεγάρῳ,  δάπεδον δ' ἅπαν αἵματι θῦεν.
urn:cts:greekLit:tlg0012.tlg002.omar:11.421	οἰκτροτάτην δ' ἤκουσα ὄπα Πριάμοιο θυγατρός,
urn:cts:greekLit:tlg0012.tlg002.omar:11.422	Κασσάνδρης, τὴν κτεῖνε Κλυταιμνήστρη δολόμητις
urn:cts:greekLit:tlg0012.tlg002.omar:11.423	ἀμφ' ἐμοί, αὐτὰρ ἐγὼ ποτὶ γαίῃ χεῖρας ἀείρων
urn:cts:greekLit:tlg0012.tlg002.omar:11.424	βάλλον ἀποθνήσκων περὶ φασγάνῳ: ἡ δὲ κυνῶπις
urn:cts:greekLit:tlg0012.tlg002.omar:11.425	νοσφίσατ',  οὐδέ μοι ἔτλη ἰόντι περ εἰς ̓Αίδαο
urn:cts:greekLit:tlg0012.tlg002.omar:11.426	χερσὶ κατ' ὀφθαλμοὺς ἑλέειν σύν τε στόμ' ἐρεῖσαι.
urn:cts:greekLit:tlg0012.tlg002.omar:11.427	ὣς οὐκ αἰνότερον καὶ κύντερον ἄλλο γυναικός,
urn:cts:greekLit:tlg0012.tlg002.omar:11.428	ἥ τις δὴ τοιαῦτα μετὰ φρεσὶν ἔργα βάληται:
urn:cts:greekLit:tlg0012.tlg002.omar:11.429	οἷον δὴ καὶ κείνη ἐμήσατο ἔργον ἀεικές,
urn:cts:greekLit:tlg0012.tlg002.omar:11.430	κουριδίῳ τεύξασα πόσει φόνον.  ἦ τοι ἔφην γε
urn:cts:greekLit:tlg0012.tlg002.omar:11.431	ἀσπάσιος παίδεσσιν ἰδὲ δμώεσσιν ἐμοῖσιν
urn:cts:greekLit:tlg0012.tlg002.omar:11.432	οἴκαδ' ἐλεύσεσθαι: ἡ δ' ἔξοχα λυγρὰ ἰδυῖα
urn:cts:greekLit:tlg0012.tlg002.omar:11.433	οἷ τε κατ' αἶσχος ἔχευε καὶ ἐσσομένῃσιν ὀπίσσω
urn:cts:greekLit:tlg0012.tlg002.omar:11.434	θηλυτέρῃσι γυναιξί, καὶ ἥ κ' ἐυεργὸς ἔῃσιν.’
urn:cts:greekLit:tlg0012.tlg002.omar:11.435	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.436	‘ὢ πόποι,  ἦ μάλα δὴ γόνον ̓Ατρέος εὐρύοπα Ζεὺς
urn:cts:greekLit:tlg0012.tlg002.omar:11.437	ἐκπάγλως ἤχθηρε γυναικείας διὰ βουλὰς
urn:cts:greekLit:tlg0012.tlg002.omar:11.438	ἐξ ἀρχῆς: ̔Ελένης μὲν ἀπωλόμεθ' εἵνεκα πολλοί,
urn:cts:greekLit:tlg0012.tlg002.omar:11.439	σοὶ δὲ Κλυταιμνήστρη δόλον ἤρτυε τηλόθ' ἐόντι.’
urn:cts:greekLit:tlg0012.tlg002.omar:11.440	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
urn:cts:greekLit:tlg0012.tlg002.omar:11.441	‘τῷ νῦν μή ποτε καὶ σὺ γυναικί περ ἤπιος εἶναι:
urn:cts:greekLit:tlg0012.tlg002.omar:11.442	μή οἱ μῦθον ἅπαντα πιφαυσκέμεν, ὅν κ' ἐὺ εἰδῇς,
urn:cts:greekLit:tlg0012.tlg002.omar:11.443	ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.
urn:cts:greekLit:tlg0012.tlg002.omar:11.444	ἀλλ' οὐ σοί γ', ̓Οδυσεῦ, φόνος ἔσσεται ἔκ γε γυναικός:
urn:cts:greekLit:tlg0012.tlg002.omar:11.445	λίην γὰρ πινυτή τε καὶ εὖ φρεσὶ μήδεα οἶδε
urn:cts:greekLit:tlg0012.tlg002.omar:11.446	κούρη ̓Ικαρίοιο, περίφρων Πηνελόπεια.
urn:cts:greekLit:tlg0012.tlg002.omar:11.447	ἦ μέν μιν νύμφην γε νέην κατελείπομεν ἡμεῖς
urn:cts:greekLit:tlg0012.tlg002.omar:11.448	ἐρχόμενοι πόλεμόνδε: πάϊς δέ οἱ ἦν ἐπὶ μαζῷ
urn:cts:greekLit:tlg0012.tlg002.omar:11.449	νήπιος, ὅς που νῦν γε μετ' ἀνδρῶν ἵζει ἀριθμῷ,
urn:cts:greekLit:tlg0012.tlg002.omar:11.450	ὄλβιος: ἦ γὰρ τόν γε πατὴρ φίλος ὄψεται ἐλθών,
urn:cts:greekLit:tlg0012.tlg002.omar:11.451	καὶ κεῖνος πατέρα προσπτύξεται, ἣ θέμις ἐστίν.
urn:cts:greekLit:tlg0012.tlg002.omar:11.452	ἡ δ' ἐμὴ οὐδέ περ υἷος ἐνιπλησθῆναι ἄκοιτις
urn:cts:greekLit:tlg0012.tlg002.omar:11.453	ὀφθαλμοῖσιν ἔασε: πάρος δέ με πέφνε καὶ αὐτόν.
urn:cts:greekLit:tlg0012.tlg002.omar:11.454	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:11.455	κρύβδην,  μηδ' ἀναφανδά, φίλην ἐς πατρίδα γαῖαν
urn:cts:greekLit:tlg0012.tlg002.omar:11.456	νῆα κατισχέμεναι: ἐπεὶ οὐκέτι πιστὰ γυναιξίν.
urn:cts:greekLit:tlg0012.tlg002.omar:11.457	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:11.458	εἴ που ἔτι ζώοντος ἀκούετε παιδὸς ἐμοῖο,
urn:cts:greekLit:tlg0012.tlg002.omar:11.459	ἤ που ἐν ̓Ορχομενῷ ἢ ἐν Πύλῳ ἠμαθόεντι,
urn:cts:greekLit:tlg0012.tlg002.omar:11.460	ἤ που πὰρ Μενελάῳ ἐνὶ Σπάρτῃ εὐρείῃ:
urn:cts:greekLit:tlg0012.tlg002.omar:11.461	οὐ γάρ πω τέθνηκεν ἐπὶ χθονὶ δῖος ̓Ορέστης.’
urn:cts:greekLit:tlg0012.tlg002.omar:11.462	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.463	‘̓Ατρεί̈δη, τί με ταῦτα διείρεαι; οὐδέ τι οἶδα,
urn:cts:greekLit:tlg0012.tlg002.omar:11.464	ζώει ὅ γ' ἦ τέθνηκε: κακὸν δ' ἀνεμώλια βάζειν.’
urn:cts:greekLit:tlg0012.tlg002.omar:11.465	“νῶι μὲν ὣς ἐπέεσσιν ἀμειβομένω στυγεροῖσιν
urn:cts:greekLit:tlg0012.tlg002.omar:11.466	ἕσταμεν ἀχνύμενοι θαλερὸν κατὰ δάκρυ χέοντες:
urn:cts:greekLit:tlg0012.tlg002.omar:11.467	ἦλθε δ' ἐπὶ ψυχὴ Πηληϊάδεω ̓Αχιλῆος
urn:cts:greekLit:tlg0012.tlg002.omar:11.468	καὶ Πατροκλῆος καὶ ἀμύμονος ̓Αντιλόχοιο
urn:cts:greekLit:tlg0012.tlg002.omar:11.469	Αἴαντός θ', ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.omar:11.470	τῶν ἄλλων Δαναῶν μετ' ἀμύμονα Πηλεί̈ωνα.
urn:cts:greekLit:tlg0012.tlg002.omar:11.471	ἔγνω δὲ ψυχή με ποδώκεος Αἰακίδαο
urn:cts:greekLit:tlg0012.tlg002.omar:11.472	καί ῥ' ὀλοφυρομένη ἔπεα πτερόεντα προσηύδα:
urn:cts:greekLit:tlg0012.tlg002.omar:11.473	“ ‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:11.474	σχέτλιε, τίπτ' ἔτι μεῖζον ἐνὶ φρεσὶ μήσεαι ἔργον;
urn:cts:greekLit:tlg0012.tlg002.omar:11.475	πῶς ἔτλης ̓́Αϊδόσδε κατελθέμεν,  ἔνθα τε νεκροὶ
urn:cts:greekLit:tlg0012.tlg002.omar:11.476	ἀφραδέες ναίουσι, βροτῶν εἴδωλα καμόντων;”
urn:cts:greekLit:tlg0012.tlg002.omar:11.477	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.478	‘ὦ ̓Αχιλεῦ Πηλῆος υἱέ, μέγα φέρτατ' ̓Αχαιῶν,
urn:cts:greekLit:tlg0012.tlg002.omar:11.479	ἦλθον Τειρεσίαο κατὰ χρέος, εἴ τινα βουλὴν
urn:cts:greekLit:tlg0012.tlg002.omar:11.480	εἴποι,  ὅπως ̓Ιθάκην ἐς παιπαλόεσσαν ἱκοίμην:
urn:cts:greekLit:tlg0012.tlg002.omar:11.481	οὐ γάρ πω σχεδὸν ἦλθον ̓Αχαιί̈δος, οὐδέ πω ἁμῆς
urn:cts:greekLit:tlg0012.tlg002.omar:11.482	γῆς ἐπέβην, ἀλλ' αἰὲν ἔχω κακά. σεῖο δ', ̓Αχιλλεῦ,
urn:cts:greekLit:tlg0012.tlg002.omar:11.483	οὔ τις ἀνὴρ προπάροιθε μακάρτατος οὔτ' ἄρ' ὀπίσσω.
urn:cts:greekLit:tlg0012.tlg002.omar:11.484	πρὶν μὲν γάρ σε ζωὸν ἐτίομεν ἶσα θεοῖσιν
urn:cts:greekLit:tlg0012.tlg002.omar:11.485	̓Αργεῖοι,  νῦν αὖτε μέγα κρατέεις νεκύεσσιν
urn:cts:greekLit:tlg0012.tlg002.omar:11.486	ἐνθάδ' ἐών: τῷ μή τι θανὼν ἀκαχίζευ, ̓Αχιλλεῦ.’
urn:cts:greekLit:tlg0012.tlg002.omar:11.487	“ὣς ἐφάμην, ὁ δέ μ' αὐτίκ' ἀμειβόμενος προσέειπε:
urn:cts:greekLit:tlg0012.tlg002.omar:11.488	‘μὴ δή μοι θάνατόν γε παραύδα, φαίδιμ' ̓Οδυσσεῦ.
urn:cts:greekLit:tlg0012.tlg002.omar:11.489	βουλοίμην κ' ἐπάρουρος ἐὼν θητευέμεν ἄλλῳ,
urn:cts:greekLit:tlg0012.tlg002.omar:11.490	ἀνδρὶ παρ' ἀκλήρῳ,  ᾧ μὴ βίοτος πολὺς εἴη,
urn:cts:greekLit:tlg0012.tlg002.omar:11.491	ἢ πᾶσιν νεκύεσσι καταφθιμένοισιν ἀνάσσειν.
urn:cts:greekLit:tlg0012.tlg002.omar:11.492	ἀλλ' ἄγε μοι τοῦ παιδὸς ἀγαυοῦ μῦθον ἐνίσπες,
urn:cts:greekLit:tlg0012.tlg002.omar:11.493	ἢ ἕπετ' ἐς πόλεμον πρόμος ἔμμεναι, ἦε καὶ οὐκί.
urn:cts:greekLit:tlg0012.tlg002.omar:11.494	εἰπὲ δέ μοι Πηλῆος ἀμύμονος, εἴ τι πέπυσσαι,
urn:cts:greekLit:tlg0012.tlg002.omar:11.495	ἢ ἔτ' ἔχει τιμὴν πολέσιν μετὰ Μυρμιδόνεσσιν,
urn:cts:greekLit:tlg0012.tlg002.omar:11.496	ἦ μιν ἀτιμάζουσιν ἀν' ̔Ελλάδα τε Φθίην τε,
urn:cts:greekLit:tlg0012.tlg002.omar:11.497	οὕνεκά μιν κατὰ γῆρας ἔχει χεῖράς τε πόδας τε.
urn:cts:greekLit:tlg0012.tlg002.omar:11.498	οὐ γὰρ ἐγὼν ἐπαρωγὸς ὑπ' αὐγὰς ἠελίοιο,
urn:cts:greekLit:tlg0012.tlg002.omar:11.499	τοῖος ἐών, οἷός ποτ' ἐνὶ Τροίῃ εὐρείῃ
urn:cts:greekLit:tlg0012.tlg002.omar:11.500	πέφνον λαὸν ἄριστον,  ἀμύνων ̓Αργείοισιν:
urn:cts:greekLit:tlg0012.tlg002.omar:11.501	εἰ τοιόσδ' ἔλθοιμι μίνυνθά περ ἐς πατέρος δῶ:
urn:cts:greekLit:tlg0012.tlg002.omar:11.502	τῷ κέ τεῳ στύξαιμι μένος καὶ χεῖρας ἀάπτους,
urn:cts:greekLit:tlg0012.tlg002.omar:11.503	οἳ κεῖνον βιόωνται ἐέργουσίν τ' ἀπὸ τιμῆς.’
urn:cts:greekLit:tlg0012.tlg002.omar:11.504	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:11.505	‘ἦ τοι μὲν Πηλῆος ἀμύμονος οὔ τι πέπυσμαι,
urn:cts:greekLit:tlg0012.tlg002.omar:11.506	αὐτάρ τοι παιδός γε Νεοπτολέμοιο φίλοιο
urn:cts:greekLit:tlg0012.tlg002.omar:11.507	πᾶσαν ἀληθείην μυθήσομαι, ὥς με κελεύεις:
urn:cts:greekLit:tlg0012.tlg002.omar:11.508	αὐτὸς γάρ μιν ἐγὼ κοίλης ἐπὶ νηὸς ἐίσης
urn:cts:greekLit:tlg0012.tlg002.omar:11.509	ἤγαγον ἐκ Σκύρου μετ' ἐυκνήμιδας ̓Αχαιούς.
urn:cts:greekLit:tlg0012.tlg002.omar:11.510	ἦ τοι ὅτ' ἀμφὶ πόλιν Τροίην φραζοίμεθα βουλάς,
urn:cts:greekLit:tlg0012.tlg002.omar:11.511	αἰεὶ πρῶτος ἔβαζε καὶ οὐχ ἡμάρτανε μύθων:
urn:cts:greekLit:tlg0012.tlg002.omar:11.512	Νέστωρ ἀντίθεος καὶ ἐγὼ νικάσκομεν οἴω.
urn:cts:greekLit:tlg0012.tlg002.omar:11.513	αὐτὰρ ὅτ' ἐν πεδίῳ Τρώων μαρναίμεθα χαλκῷ,
urn:cts:greekLit:tlg0012.tlg002.omar:11.514	οὔ ποτ' ἐνὶ πληθυῖ μένεν ἀνδρῶν οὐδ' ἐν ὁμίλῳ,
urn:cts:greekLit:tlg0012.tlg002.omar:11.515	ἀλλὰ πολὺ προθέεσκε τὸ ὃν μένος οὐδενὶ εἴκων,
urn:cts:greekLit:tlg0012.tlg002.omar:11.516	πολλοὺς δ' ἄνδρας ἔπεφνεν ἐν αἰνῇ δηιοτῆτι.
urn:cts:greekLit:tlg0012.tlg002.omar:11.517	πάντας δ' οὐκ ἂν ἐγὼ μυθήσομαι οὐδ' ὀνομήνω,
urn:cts:greekLit:tlg0012.tlg002.omar:11.518	ὅσσον λαὸν ἔπεφνεν ἀμύνων ̓Αργείοισιν,
urn:cts:greekLit:tlg0012.tlg002.omar:11.519	ἀλλ' οἷον τὸν Τηλεφίδην κατενήρατο χαλκῷ,
urn:cts:greekLit:tlg0012.tlg002.omar:11.520	ἥρω' Εὐρύπυλον,  πολλοὶ δ' ἀμφ' αὐτὸν ἑταῖροι
urn:cts:greekLit:tlg0012.tlg002.omar:11.521	Κήτειοι κτείνοντο γυναίων εἵνεκα δώρων.
urn:cts:greekLit:tlg0012.tlg002.omar:11.522	κεῖνον δὴ κάλλιστον ἴδον μετὰ Μέμνονα δῖον.
urn:cts:greekLit:tlg0012.tlg002.omar:11.523	αὐτὰρ ὅτ' εἰς ἵππον κατεβαίνομεν, ὃν κάμ' ̓Επειός,
urn:cts:greekLit:tlg0012.tlg002.omar:11.524	̓Αργείων οἱ ἄριστοι, ἐμοὶ δ' ἐπὶ πάντα τέταλτο,
urn:cts:greekLit:tlg0012.tlg002.omar:11.525	ἠμὲν ἀνακλῖναι πυκινὸν λόχον ἠδ' ἐπιθεῖναι,
urn:cts:greekLit:tlg0012.tlg002.omar:11.526	ἔνθ' ἄλλοι Δαναῶν ἡγήτορες ἠδὲ μέδοντες
urn:cts:greekLit:tlg0012.tlg002.omar:11.527	δάκρυά τ' ὠμόργνυντο τρέμον θ' ὑπὸ γυῖα ἑκάστου:
urn:cts:greekLit:tlg0012.tlg002.omar:11.528	κεῖνον δ' οὔ ποτε πάμπαν ἐγὼν ἴδον ὀφθαλμοῖσιν
urn:cts:greekLit:tlg0012.tlg002.omar:11.529	οὔτ' ὠχρήσαντα χρόα κάλλιμον οὔτε παρειῶν
urn:cts:greekLit:tlg0012.tlg002.omar:11.530	δάκρυ ὀμορξάμενον: ὁ δέ γε μάλα πόλλ' ἱκέτευεν
urn:cts:greekLit:tlg0012.tlg002.omar:11.531	ἱππόθεν ἐξέμεναι, ξίφεος δ' ἐπεμαίετο κώπην
urn:cts:greekLit:tlg0012.tlg002.omar:11.532	καὶ δόρυ χαλκοβαρές, κακὰ δὲ Τρώεσσι μενοίνα.
urn:cts:greekLit:tlg0012.tlg002.omar:11.533	ἀλλ' ὅτε δὴ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.omar:11.534	μοῖραν καὶ γέρας ἐσθλὸν ἔχων ἐπὶ νηὸς ἔβαινεν
urn:cts:greekLit:tlg0012.tlg002.omar:11.535	ἀσκηθής,  οὔτ' ἂρ βεβλημένος ὀξέι χαλκῷ
urn:cts:greekLit:tlg0012.tlg002.omar:11.536	οὔτ' αὐτοσχεδίην οὐτασμένος, οἷά τε πολλὰ
urn:cts:greekLit:tlg0012.tlg002.omar:11.537	γίγνεται ἐν πολέμῳ: ἐπιμὶξ δέ τε μαίνεται ̓́Αρης.’
urn:cts:greekLit:tlg0012.tlg002.omar:11.538	“ὣς ἐφάμην, ψυχὴ δὲ ποδώκεος Αἰακίδαο
urn:cts:greekLit:tlg0012.tlg002.omar:11.539	φοίτα μακρὰ βιβᾶσα κατ' ἀσφοδελὸν λειμῶνα,
urn:cts:greekLit:tlg0012.tlg002.omar:11.540	γηθοσύνη ὅ οἱ υἱὸν ἔφην ἀριδείκετον εἶναι.
urn:cts:greekLit:tlg0012.tlg002.omar:11.541	“αἱ δ' ἄλλαι ψυχαὶ νεκύων κατατεθνηώτων
urn:cts:greekLit:tlg0012.tlg002.omar:11.542	ἕστασαν ἀχνύμεναι, εἴροντο δὲ κήδε' ἑκάστη.
urn:cts:greekLit:tlg0012.tlg002.omar:11.543	οἴη δ' Αἴαντος ψυχὴ Τελαμωνιάδαο
urn:cts:greekLit:tlg0012.tlg002.omar:11.544	νόσφιν ἀφεστήκει, κεχολωμένη εἵνεκα νίκης,
urn:cts:greekLit:tlg0012.tlg002.omar:11.545	τήν μιν ἐγὼ νίκησα δικαζόμενος παρὰ νηυσὶ
urn:cts:greekLit:tlg0012.tlg002.omar:11.546	τεύχεσιν ἀμφ' ̓Αχιλῆος: ἔθηκε δὲ πότνια μήτηρ.
urn:cts:greekLit:tlg0012.tlg002.omar:11.547	παῖδες δὲ Τρώων δίκασαν καὶ Παλλὰς ̓Αθήνη.
urn:cts:greekLit:tlg0012.tlg002.omar:11.548	ὡς δὴ μὴ ὄφελον νικᾶν τοιῷδ' ἐπ' ἀέθλῳ:
urn:cts:greekLit:tlg0012.tlg002.omar:11.549	τοίην γὰρ κεφαλὴν ἕνεκ' αὐτῶν γαῖα κατέσχεν,
urn:cts:greekLit:tlg0012.tlg002.omar:11.550	Αἴανθ',  ὃς πέρι μὲν εἶδος, πέρι δ' ἔργα τέτυκτο
urn:cts:greekLit:tlg0012.tlg002.omar:11.551	τῶν ἄλλων Δαναῶν μετ' ἀμύμονα Πηλεί̈ωνα.
urn:cts:greekLit:tlg0012.tlg002.omar:11.552	τὸν μὲν ἐγὼν ἐπέεσσι προσηύδων μειλιχίοισιν:
urn:cts:greekLit:tlg0012.tlg002.omar:11.553	“ Αἶαν, παῖ Τελαμῶνος ἀμύμονος, οὐκ ἄρ' ἔμελλες
urn:cts:greekLit:tlg0012.tlg002.omar:11.554	οὐδὲ θανὼν λήσεσθαι ἐμοὶ χόλου εἵνεκα τευχέων
urn:cts:greekLit:tlg0012.tlg002.omar:11.555	οὐλομένων;  τὰ δὲ πῆμα θεοὶ θέσαν ̓Αργείοισι,
urn:cts:greekLit:tlg0012.tlg002.omar:11.556	τοῖος γάρ σφιν πύργος ἀπώλεο: σεῖο δ' ̓Αχαιοὶ
urn:cts:greekLit:tlg0012.tlg002.omar:11.557	ἶσον ̓Αχιλλῆος κεφαλῇ Πηληϊάδαο
urn:cts:greekLit:tlg0012.tlg002.omar:11.558	ἀχνύμεθα φθιμένοιο διαμπερές: οὐδέ τις ἄλλος
urn:cts:greekLit:tlg0012.tlg002.omar:11.559	αἴτιος, ἀλλὰ Ζεὺς Δαναῶν στρατὸν αἰχμητάων
urn:cts:greekLit:tlg0012.tlg002.omar:11.560	ἐκπάγλως ἤχθηρε,  τεὶ̈ν δ' ἐπὶ μοῖραν ἔθηκεν.
urn:cts:greekLit:tlg0012.tlg002.omar:11.561	ἀλλ' ἄγε δεῦρο, ἄναξ, ἵν' ἔπος καὶ μῦθον ἀκούσῃς
urn:cts:greekLit:tlg0012.tlg002.omar:11.562	ἡμέτερον: δάμασον δὲ μένος καὶ ἀγήνορα θυμόν.’
urn:cts:greekLit:tlg0012.tlg002.omar:11.563	“ὣς ἐφάμην, ὁ δέ μ' οὐδὲν ἀμείβετο, βῆ δὲ μετ' ἄλλας
urn:cts:greekLit:tlg0012.tlg002.omar:11.564	ψυχὰς εἰς ̓́Ερεβος νεκύων κατατεθνηώτων.
urn:cts:greekLit:tlg0012.tlg002.omar:11.565	ἔνθα χ' ὅμως προσέφη κεχολωμένος,  ἤ κεν ἐγὼ τόν:
urn:cts:greekLit:tlg0012.tlg002.omar:11.566	ἀλλά μοι ἤθελε θυμὸς ἐνὶ στήθεσσι φίλοισι
urn:cts:greekLit:tlg0012.tlg002.omar:11.567	τῶν ἄλλων ψυχὰς ἰδέειν κατατεθνηώτων.
urn:cts:greekLit:tlg0012.tlg002.omar:11.568	“ἔνθ' ἦ τοι Μίνωα ἴδον, Διὸς ἀγλαὸν υἱόν,
urn:cts:greekLit:tlg0012.tlg002.omar:11.569	χρύσεον σκῆπτρον ἔχοντα, θεμιστεύοντα νέκυσσιν,
urn:cts:greekLit:tlg0012.tlg002.omar:11.570	ἥμενον,  οἱ δέ μιν ἀμφὶ δίκας εἴροντο ἄνακτα,
urn:cts:greekLit:tlg0012.tlg002.omar:11.571	ἥμενοι ἑσταότες τε κατ' εὐρυπυλὲς ̓́Αϊδος δῶ.
urn:cts:greekLit:tlg0012.tlg002.omar:11.572	“τὸν δὲ μετ' ̓Ωρίωνα πελώριον εἰσενόησα
urn:cts:greekLit:tlg0012.tlg002.omar:11.573	θῆρας ὁμοῦ εἰλεῦντα κατ' ἀσφοδελὸν λειμῶνα,
urn:cts:greekLit:tlg0012.tlg002.omar:11.574	τοὺς αὐτὸς κατέπεφνεν ἐν οἰοπόλοισιν ὄρεσσι
urn:cts:greekLit:tlg0012.tlg002.omar:11.575	χερσὶν ἔχων ῥόπαλον παγχάλκεον,  αἰὲν ἀαγές.
urn:cts:greekLit:tlg0012.tlg002.omar:11.576	“καὶ Τιτυὸν εἶδον, Γαίης ἐρικυδέος υἱόν,
urn:cts:greekLit:tlg0012.tlg002.omar:11.577	κείμενον ἐν δαπέδῳ: ὁ δ' ἐπ' ἐννέα κεῖτο πέλεθρα,
urn:cts:greekLit:tlg0012.tlg002.omar:11.578	γῦπε δέ μιν ἑκάτερθε παρημένω ἧπαρ ἔκειρον,
urn:cts:greekLit:tlg0012.tlg002.omar:11.579	δέρτρον ἔσω δύνοντες, ὁ δ' οὐκ ἀπαμύνετο χερσί:
urn:cts:greekLit:tlg0012.tlg002.omar:11.580	Λητὼ γὰρ ἕλκησε,  Διὸς κυδρὴν παράκοιτιν,
urn:cts:greekLit:tlg0012.tlg002.omar:11.581	Πυθώδ' ἐρχομένην διὰ καλλιχόρου Πανοπῆος.
urn:cts:greekLit:tlg0012.tlg002.omar:11.582	“καὶ μὴν Τάνταλον εἰσεῖδον κρατέρ' ἄλγε' ἔχοντα
urn:cts:greekLit:tlg0012.tlg002.omar:11.583	ἑστεῶτ' ἐν λίμνῃ: ἡ δὲ προσέπλαζε γενείῳ:
urn:cts:greekLit:tlg0012.tlg002.omar:11.584	στεῦτο δὲ διψάων, πιέειν δ' οὐκ εἶχεν ἑλέσθαι:
urn:cts:greekLit:tlg0012.tlg002.omar:11.585	ὁσσάκι γὰρ κύψει' ὁ γέρων πιέειν μενεαίνων,
urn:cts:greekLit:tlg0012.tlg002.omar:11.586	τοσσάχ' ὕδωρ ἀπολέσκετ' ἀναβροχέν, ἀμφὶ δὲ ποσσὶ
urn:cts:greekLit:tlg0012.tlg002.omar:11.587	γαῖα μέλαινα φάνεσκε, καταζήνασκε δὲ δαίμων.
urn:cts:greekLit:tlg0012.tlg002.omar:11.588	δένδρεα δ' ὑψιπέτηλα κατὰ κρῆθεν χέε καρπόν,
urn:cts:greekLit:tlg0012.tlg002.omar:11.589	ὄγχναι καὶ ῥοιαὶ καὶ μηλέαι ἀγλαόκαρποι
urn:cts:greekLit:tlg0012.tlg002.omar:11.590	συκέαι τε γλυκεραὶ καὶ ἐλαῖαι τηλεθόωσαι:
urn:cts:greekLit:tlg0012.tlg002.omar:11.591	τῶν ὁπότ' ἰθύσει' ὁ γέρων ἐπὶ χερσὶ μάσασθαι,
urn:cts:greekLit:tlg0012.tlg002.omar:11.592	τὰς δ' ἄνεμος ῥίπτασκε ποτὶ νέφεα σκιόεντα.
urn:cts:greekLit:tlg0012.tlg002.omar:11.593	“καὶ μὴν Σίσυφον εἰσεῖδον κρατέρ' ἄλγε' ἔχοντα
urn:cts:greekLit:tlg0012.tlg002.omar:11.594	λᾶαν βαστάζοντα πελώριον ἀμφοτέρῃσιν.
urn:cts:greekLit:tlg0012.tlg002.omar:11.595	ἦ τοι ὁ μὲν σκηριπτόμενος χερσίν τε ποσίν τε
urn:cts:greekLit:tlg0012.tlg002.omar:11.596	λᾶαν ἄνω ὤθεσκε ποτὶ λόφον: ἀλλ' ὅτε μέλλοι
urn:cts:greekLit:tlg0012.tlg002.omar:11.597	ἄκρον ὑπερβαλέειν, τότ' ἀποστρέψασκε κραταιίς:
urn:cts:greekLit:tlg0012.tlg002.omar:11.598	αὖτις ἔπειτα πέδονδε κυλίνδετο λᾶας ἀναιδής.
urn:cts:greekLit:tlg0012.tlg002.omar:11.599	αὐτὰρ ὅ γ' ἂψ ὤσασκε τιταινόμενος, κατὰ δ' ἱδρὼς
urn:cts:greekLit:tlg0012.tlg002.omar:11.600	ἔρρεεν ἐκ μελέων,  κονίη δ' ἐκ κρατὸς ὀρώρει.
urn:cts:greekLit:tlg0012.tlg002.omar:11.601	“τὸν δὲ μετ' εἰσενόησα βίην ̔Ηρακληείην,
urn:cts:greekLit:tlg0012.tlg002.omar:11.602	εἴδωλον: αὐτὸς δὲ μετ' ἀθανάτοισι θεοῖσι
urn:cts:greekLit:tlg0012.tlg002.omar:11.603	τέρπεται ἐν θαλίῃς καὶ ἔχει καλλίσφυρον ̔́Ηβην,
urn:cts:greekLit:tlg0012.tlg002.omar:11.604	παῖδα Διὸς μεγάλοιο καὶ ̔́Ηρης χρυσοπεδίλου.
urn:cts:greekLit:tlg0012.tlg002.omar:11.605	ἀμφὶ δέ μιν κλαγγὴ νεκύων ἦν οἰωνῶν ὥς,
urn:cts:greekLit:tlg0012.tlg002.omar:11.606	πάντος' ἀτυζομένων: ὁ δ' ἐρεμνῇ νυκτὶ ἐοικώς,
urn:cts:greekLit:tlg0012.tlg002.omar:11.607	γυμνὸν τόξον ἔχων καὶ ἐπὶ νευρῆφιν ὀιστόν,
urn:cts:greekLit:tlg0012.tlg002.omar:11.608	δεινὸν παπταίνων, αἰεὶ βαλέοντι ἐοικώς.
urn:cts:greekLit:tlg0012.tlg002.omar:11.609	σμερδαλέος δέ οἱ ἀμφὶ περὶ στήθεσσιν ἀορτὴρ
urn:cts:greekLit:tlg0012.tlg002.omar:11.610	χρύσεος ἦν τελαμών,  ἵνα θέσκελα ἔργα τέτυκτο,
urn:cts:greekLit:tlg0012.tlg002.omar:11.611	ἄρκτοι τ' ἀγρότεροί τε σύες χαροποί τε λέοντες,
urn:cts:greekLit:tlg0012.tlg002.omar:11.612	ὑσμῖναί τε μάχαι τε φόνοι τ' ἀνδροκτασίαι τε.
urn:cts:greekLit:tlg0012.tlg002.omar:11.613	μὴ τεχνησάμενος μηδ' ἄλλο τι τεχνήσαιτο,
urn:cts:greekLit:tlg0012.tlg002.omar:11.614	ὃς κεῖνον τελαμῶνα ἑῇ ἐγκάτθετο τέχνῃ.
urn:cts:greekLit:tlg0012.tlg002.omar:11.615	ἔγνω δ' αὖτ' ἔμ' ἐκεῖνος,  ἐπεὶ ἴδεν ὀφθαλμοῖσιν,
urn:cts:greekLit:tlg0012.tlg002.omar:11.616	καί μ' ὀλοφυρόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:11.617	“‘διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:11.618	ἆ δείλ', ἦ τινὰ καὶ σὺ κακὸν μόρον ἡγηλάζεις,
urn:cts:greekLit:tlg0012.tlg002.omar:11.619	ὅν περ ἐγὼν ὀχέεσκον ὑπ' αὐγὰς ἠελίοιο.
urn:cts:greekLit:tlg0012.tlg002.omar:11.620	Ζηνὸς μὲν πάϊς ἦα Κρονίονος,  αὐτὰρ ὀιζὺν
urn:cts:greekLit:tlg0012.tlg002.omar:11.621	εἶχον ἀπειρεσίην: μάλα γὰρ πολὺ χείρονι φωτὶ
urn:cts:greekLit:tlg0012.tlg002.omar:11.622	δεδμήμην, ὁ δέ μοι χαλεποὺς ἐπετέλλετ' ἀέθλους.
urn:cts:greekLit:tlg0012.tlg002.omar:11.623	καί ποτέ μ' ἐνθάδ' ἔπεμψε κύν' ἄξοντ': οὐ γὰρ ἔτ' ἄλλον
urn:cts:greekLit:tlg0012.tlg002.omar:11.624	φράζετο τοῦδέ γέ μοι κρατερώτερον εἶναι ἄεθλον:
urn:cts:greekLit:tlg0012.tlg002.omar:11.625	τὸν μὲν ἐγὼν ἀνένεικα καὶ ἤγαγον ἐξ ̓Αίδαο:
urn:cts:greekLit:tlg0012.tlg002.omar:11.626	̔Ερμείας δέ μ' ἔπεμψεν ἰδὲ γλαυκῶπις ̓Αθήνη.’
urn:cts:greekLit:tlg0012.tlg002.omar:11.627	“ὣς εἰπὼν ὁ μὲν αὖτις ἔβη δόμον ̓́Αϊδος εἴσω,
urn:cts:greekLit:tlg0012.tlg002.omar:11.628	αὐτὰρ ἐγὼν αὐτοῦ μένον ἔμπεδον, εἴ τις ἔτ' ἔλθοι
urn:cts:greekLit:tlg0012.tlg002.omar:11.629	ἀνδρῶν ἡρώων, οἳ δὴ τὸ πρόσθεν ὄλοντο.
urn:cts:greekLit:tlg0012.tlg002.omar:11.630	καί νύ κ' ἔτι προτέρους ἴδον ἀνέρας,  οὓς ἔθελόν περ,
urn:cts:greekLit:tlg0012.tlg002.omar:11.631	Θησέα Πειρίθοόν τε, θεῶν ἐρικυδέα τέκνα:
urn:cts:greekLit:tlg0012.tlg002.omar:11.632	ἀλλὰ πρὶν ἐπὶ ἔθνε' ἀγείρετο μυρία νεκρῶν
urn:cts:greekLit:tlg0012.tlg002.omar:11.633	ἠχῇ θεσπεσίῃ: ἐμὲ δὲ χλωρὸν δέος ᾕρει,
urn:cts:greekLit:tlg0012.tlg002.omar:11.634	μή μοι Γοργείην κεφαλὴν δεινοῖο πελώρου
urn:cts:greekLit:tlg0012.tlg002.omar:11.635	ἐξ ̓Αίδεω πέμψειεν ἀγαυὴ Περσεφόνεια.
urn:cts:greekLit:tlg0012.tlg002.omar:11.636	“αὐτίκ' ἔπειτ' ἐπὶ νῆα κιὼν ἐκέλευον ἑταίρους
urn:cts:greekLit:tlg0012.tlg002.omar:11.637	αὐτούς τ' ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.omar:11.638	οἱ δ' αἶψ' εἴσβαινον καὶ ἐπὶ κληῖσι καθῖζον.
urn:cts:greekLit:tlg0012.tlg002.omar:11.639	τὴν δὲ κατ' ̓Ωκεανὸν ποταμὸν φέρε κῦμα ῥόοιο,
urn:cts:greekLit:tlg0012.tlg002.omar:11.640	πρῶτα μὲν εἰρεσίῃ,  μετέπειτα δὲ κάλλιμος οὖρος.
urn:cts:greekLit:tlg0012.tlg002.omar:12.1	“αὐτὰρ ἐπεὶ ποταμοῖο λίπεν ῥόον ̓Ωκεανοῖο
urn:cts:greekLit:tlg0012.tlg002.omar:12.2	νηῦς, ἀπὸ δ' ἵκετο κῦμα θαλάσσης εὐρυπόροιο
urn:cts:greekLit:tlg0012.tlg002.omar:12.3	νῆσόν τ' Αἰαίην, ὅθι τ' ̓Ηοῦς ἠριγενείης
urn:cts:greekLit:tlg0012.tlg002.omar:12.4	οἰκία καὶ χοροί εἰσι καὶ ἀντολαὶ ̓Ηελίοιο,
urn:cts:greekLit:tlg0012.tlg002.omar:12.5	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
urn:cts:greekLit:tlg0012.tlg002.omar:12.6	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
urn:cts:greekLit:tlg0012.tlg002.omar:12.7	ἔνθα δ' ἀποβρίξαντες ἐμείναμεν ̓Ηῶ δῖαν.
urn:cts:greekLit:tlg0012.tlg002.omar:12.8	“ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:12.9	δὴ τότ' ἐγὼν ἑτάρους προί̈ειν ἐς δώματα Κίρκης
urn:cts:greekLit:tlg0012.tlg002.omar:12.10	οἰσέμεναι νεκρόν,  ̓Ελπήνορα τεθνηῶτα.
urn:cts:greekLit:tlg0012.tlg002.omar:12.11	φιτροὺς δ' αἶψα ταμόντες, ὅθ' ἀκροτάτη πρόεχ' ἀκτή,
urn:cts:greekLit:tlg0012.tlg002.omar:12.12	θάπτομεν ἀχνύμενοι θαλερὸν κατὰ δάκρυ χέοντες.
urn:cts:greekLit:tlg0012.tlg002.omar:12.13	αὐτὰρ ἐπεὶ νεκρός τ' ἐκάη καὶ τεύχεα νεκροῦ,
urn:cts:greekLit:tlg0012.tlg002.omar:12.14	τύμβον χεύαντες καὶ ἐπὶ στήλην ἐρύσαντες
urn:cts:greekLit:tlg0012.tlg002.omar:12.15	πήξαμεν ἀκροτάτῳ τύμβῳ ἐυῆρες ἐρετμόν.
urn:cts:greekLit:tlg0012.tlg002.omar:12.16	“ἡμεῖς μὲν τὰ ἕκαστα διείπομεν: οὐδ' ἄρα Κίρκην
urn:cts:greekLit:tlg0012.tlg002.omar:12.17	ἐξ ̓Αίδεω ἐλθόντες ἐλήθομεν, ἀλλὰ μάλ' ὦκα
urn:cts:greekLit:tlg0012.tlg002.omar:12.18	ἦλθ' ἐντυναμένη: ἅμα δ' ἀμφίπολοι φέρον αὐτῇ
urn:cts:greekLit:tlg0012.tlg002.omar:12.19	σῖτον καὶ κρέα πολλὰ καὶ αἴθοπα οἶνον ἐρυθρόν.
urn:cts:greekLit:tlg0012.tlg002.omar:12.20	ἡ δ' ἐν μέσσῳ στᾶσα μετηύδα δῖα θεάων:
urn:cts:greekLit:tlg0012.tlg002.omar:12.21	“‘σχέτλιοι, οἳ ζώοντες ὑπήλθετε δῶμ' ̓Αίδαο,
urn:cts:greekLit:tlg0012.tlg002.omar:12.22	δισθανέες, ὅτε τ' ἄλλοι ἅπαξ θνῄσκους' ἄνθρωποι.
urn:cts:greekLit:tlg0012.tlg002.omar:12.23	ἀλλ' ἄγετ' ἐσθίετε βρώμην καὶ πίνετε οἶνον
urn:cts:greekLit:tlg0012.tlg002.omar:12.24	αὖθι πανημέριοι: ἅμα δ' ἠοῖ φαινομένηφι
urn:cts:greekLit:tlg0012.tlg002.omar:12.25	πλεύσεσθ': αὐτὰρ ἐγὼ δείξω ὁδὸν ἠδὲ ἕκαστα
urn:cts:greekLit:tlg0012.tlg002.omar:12.26	σημανέω, ἵνα μή τι κακορραφίῃ ἀλεγεινῇ
urn:cts:greekLit:tlg0012.tlg002.omar:12.27	ἢ ἁλὸς ἢ ἐπὶ γῆς ἀλγήσετε πῆμα παθόντες.’
urn:cts:greekLit:tlg0012.tlg002.omar:12.28	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:12.29	ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:12.30	ἥμεθα δαινύμενοι κρέα τ' ἄσπετα καὶ μέθυ ἡδύ:
urn:cts:greekLit:tlg0012.tlg002.omar:12.31	ἦμος δ' ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.omar:12.32	οἱ μὲν κοιμήσαντο παρὰ πρυμνήσια νηός,
urn:cts:greekLit:tlg0012.tlg002.omar:12.33	ἡ δ' ἐμὲ χειρὸς ἑλοῦσα φίλων ἀπονόσφιν ἑταίρων
urn:cts:greekLit:tlg0012.tlg002.omar:12.34	εἷσέ τε καὶ προσέλεκτο καὶ ἐξερέεινεν ἕκαστα:
urn:cts:greekLit:tlg0012.tlg002.omar:12.35	αὐτὰρ ἐγὼ τῇ πάντα κατὰ μοῖραν κατέλεξα.
urn:cts:greekLit:tlg0012.tlg002.omar:12.36	καὶ τότε δή μ' ἐπέεσσι προσηύδα πότνια Κίρκη:
urn:cts:greekLit:tlg0012.tlg002.omar:12.37	“‘ταῦτα μὲν οὕτω πάντα πεπείρανται, σὺ δ' ἄκουσον,
urn:cts:greekLit:tlg0012.tlg002.omar:12.38	ὥς τοι ἐγὼν ἐρέω, μνήσει δέ σε καὶ θεὸς αὐτός.
urn:cts:greekLit:tlg0012.tlg002.omar:12.39	Σειρῆνας μὲν πρῶτον ἀφίξεαι, αἵ ῥά τε πάντας
urn:cts:greekLit:tlg0012.tlg002.omar:12.40	ἀνθρώπους θέλγουσιν,  ὅτις σφεας εἰσαφίκηται.
urn:cts:greekLit:tlg0012.tlg002.omar:12.41	ὅς τις ἀιδρείῃ πελάσῃ καὶ φθόγγον ἀκούσῃ
urn:cts:greekLit:tlg0012.tlg002.omar:12.42	Σειρήνων, τῷ δ' οὔ τι γυνὴ καὶ νήπια τέκνα
urn:cts:greekLit:tlg0012.tlg002.omar:12.43	οἴκαδε νοστήσαντι παρίσταται οὐδὲ γάνυνται,
urn:cts:greekLit:tlg0012.tlg002.omar:12.44	ἀλλά τε Σειρῆνες λιγυρῇ θέλγουσιν ἀοιδῇ
urn:cts:greekLit:tlg0012.tlg002.omar:12.45	ἥμεναι ἐν λειμῶνι,  πολὺς δ' ἀμφ' ὀστεόφιν θὶς
urn:cts:greekLit:tlg0012.tlg002.omar:12.46	ἀνδρῶν πυθομένων, περὶ δὲ ῥινοὶ μινύθουσι.
urn:cts:greekLit:tlg0012.tlg002.omar:12.47	ἀλλὰ παρεξελάαν, ἐπὶ δ' οὔατ' ἀλεῖψαι ἑταίρων
urn:cts:greekLit:tlg0012.tlg002.omar:12.48	κηρὸν δεψήσας μελιηδέα, μή τις ἀκούσῃ
urn:cts:greekLit:tlg0012.tlg002.omar:12.49	τῶν ἄλλων: ἀτὰρ αὐτὸς ἀκουέμεν αἴ κ' ἐθέλῃσθα,
urn:cts:greekLit:tlg0012.tlg002.omar:12.50	δησάντων ς' ἐν νηὶ θοῇ χεῖράς τε πόδας τε
urn:cts:greekLit:tlg0012.tlg002.omar:12.51	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω,
urn:cts:greekLit:tlg0012.tlg002.omar:12.52	ὄφρα κε τερπόμενος ὄπ' ἀκούσῃς Σειρήνοιιν.
urn:cts:greekLit:tlg0012.tlg002.omar:12.53	εἰ δέ κε λίσσηαι ἑτάρους λῦσαί τε κελεύῃς,
urn:cts:greekLit:tlg0012.tlg002.omar:12.54	οἱ δέ ς' ἔτι πλεόνεσσι τότ' ἐν δεσμοῖσι διδέντων.
urn:cts:greekLit:tlg0012.tlg002.omar:12.55	αὐτὰρ ἐπὴν δὴ τάς γε παρὲξ ἐλάσωσιν ἑταῖροι,
urn:cts:greekLit:tlg0012.tlg002.omar:12.56	ἔνθα τοι οὐκέτ' ἔπειτα διηνεκέως ἀγορεύσω,
urn:cts:greekLit:tlg0012.tlg002.omar:12.57	ὁπποτέρη δή τοι ὁδὸς ἔσσεται, ἀλλὰ καὶ αὐτὸς
urn:cts:greekLit:tlg0012.tlg002.omar:12.58	θυμῷ βουλεύειν: ἐρέω δέ τοι ἀμφοτέρωθεν.
urn:cts:greekLit:tlg0012.tlg002.omar:12.59	ἔνθεν μὲν γὰρ πέτραι ἐπηρεφέες, προτὶ δ' αὐτὰς
urn:cts:greekLit:tlg0012.tlg002.omar:12.60	κῦμα μέγα ῥοχθεῖ κυανώπιδος ̓Αμφιτρίτης:
urn:cts:greekLit:tlg0012.tlg002.omar:12.61	Πλαγκτὰς δή τοι τάς γε θεοὶ μάκαρες καλέουσι.
urn:cts:greekLit:tlg0012.tlg002.omar:12.62	τῇ μέν τ' οὐδὲ ποτητὰ παρέρχεται οὐδὲ πέλειαι
urn:cts:greekLit:tlg0012.tlg002.omar:12.63	τρήρωνες, ταί τ' ἀμβροσίην Διὶ πατρὶ φέρουσιν,
urn:cts:greekLit:tlg0012.tlg002.omar:12.64	ἀλλά τε καὶ τῶν αἰὲν ἀφαιρεῖται λὶς πέτρη:
urn:cts:greekLit:tlg0012.tlg002.omar:12.65	ἀλλ' ἄλλην ἐνίησι πατὴρ ἐναρίθμιον εἶναι.
urn:cts:greekLit:tlg0012.tlg002.omar:12.66	τῇ δ' οὔ πώ τις νηῦς φύγεν ἀνδρῶν, ἥ τις ἵκηται,
urn:cts:greekLit:tlg0012.tlg002.omar:12.67	ἀλλά θ' ὁμοῦ πίνακάς τε νεῶν καὶ σώματα φωτῶν
urn:cts:greekLit:tlg0012.tlg002.omar:12.68	κύμαθ' ἁλὸς φορέουσι πυρός τ' ὀλοοῖο θύελλαι.
urn:cts:greekLit:tlg0012.tlg002.omar:12.69	οἴη δὴ κείνη γε παρέπλω ποντοπόρος νηῦς,
urn:cts:greekLit:tlg0012.tlg002.omar:12.70	̓Αργὼ πᾶσι μέλουσα,  παρ' Αἰήταο πλέουσα.
urn:cts:greekLit:tlg0012.tlg002.omar:12.71	καὶ νύ κε τὴν ἔνθ' ὦκα βάλεν μεγάλας ποτὶ πέτρας,
urn:cts:greekLit:tlg0012.tlg002.omar:12.72	ἀλλ' ̔́Ηρη παρέπεμψεν, ἐπεὶ φίλος ἦεν ̓Ιήσων.
urn:cts:greekLit:tlg0012.tlg002.omar:12.73	“‘οἱ δὲ δύω σκόπελοι ὁ μὲν οὐρανὸν εὐρὺν ἱκάνει
urn:cts:greekLit:tlg0012.tlg002.omar:12.74	ὀξείῃ κορυφῇ, νεφέλη δέ μιν ἀμφιβέβηκε
urn:cts:greekLit:tlg0012.tlg002.omar:12.75	κυανέη: τὸ μὲν οὔ ποτ' ἐρωεῖ,  οὐδέ ποτ' αἴθρη
urn:cts:greekLit:tlg0012.tlg002.omar:12.76	κείνου ἔχει κορυφὴν οὔτ' ἐν θέρει οὔτ' ἐν ὀπώρῃ.
urn:cts:greekLit:tlg0012.tlg002.omar:12.77	οὐδέ κεν ἀμβαίη βροτὸς ἀνὴρ οὐδ' ἐπιβαίη,
urn:cts:greekLit:tlg0012.tlg002.omar:12.78	οὐδ' εἴ οἱ χεῖρές τε ἐείκοσι καὶ πόδες εἶεν:
urn:cts:greekLit:tlg0012.tlg002.omar:12.79	πέτρη γὰρ λίς ἐστι, περιξεστῇ ἐικυῖα.
urn:cts:greekLit:tlg0012.tlg002.omar:12.80	μέσσῳ δ' ἐν σκοπέλῳ ἔστι σπέος ἠεροειδές,
urn:cts:greekLit:tlg0012.tlg002.omar:12.81	πρὸς ζόφον εἰς ̓́Ερεβος τετραμμένον, ᾗ περ ἂν ὑμεῖς
urn:cts:greekLit:tlg0012.tlg002.omar:12.82	νῆα παρὰ γλαφυρὴν ἰθύνετε, φαίδιμ' ̓Οδυσσεῦ.
urn:cts:greekLit:tlg0012.tlg002.omar:12.83	οὐδέ κεν ἐκ νηὸς γλαφυρῆς αἰζήιος ἀνὴρ
urn:cts:greekLit:tlg0012.tlg002.omar:12.84	τόξῳ ὀιστεύσας κοῖλον σπέος εἰσαφίκοιτο.
urn:cts:greekLit:tlg0012.tlg002.omar:12.85	ἔνθα δ' ἐνὶ Σκύλλη ναίει δεινὸν λελακυῖα.
urn:cts:greekLit:tlg0012.tlg002.omar:12.86	τῆς ἦ τοι φωνὴ μὲν ὅση σκύλακος νεογιλῆς
urn:cts:greekLit:tlg0012.tlg002.omar:12.87	γίγνεται, αὐτὴ δ' αὖτε πέλωρ κακόν: οὐδέ κέ τίς μιν
urn:cts:greekLit:tlg0012.tlg002.omar:12.88	γηθήσειεν ἰδών, οὐδ' εἰ θεὸς ἀντιάσειεν.
urn:cts:greekLit:tlg0012.tlg002.omar:12.89	τῆς ἦ τοι πόδες εἰσὶ δυώδεκα πάντες ἄωροι,
urn:cts:greekLit:tlg0012.tlg002.omar:12.90	ἓξ δέ τέ οἱ δειραὶ περιμήκεες,  ἐν δὲ ἑκάστῃ
urn:cts:greekLit:tlg0012.tlg002.omar:12.91	σμερδαλέη κεφαλή, ἐν δὲ τρίστοιχοι ὀδόντες
urn:cts:greekLit:tlg0012.tlg002.omar:12.92	πυκνοὶ καὶ θαμέες, πλεῖοι μέλανος θανάτοιο.
urn:cts:greekLit:tlg0012.tlg002.omar:12.93	μέσση μέν τε κατὰ σπείους κοίλοιο δέδυκεν,
urn:cts:greekLit:tlg0012.tlg002.omar:12.94	ἔξω δ' ἐξίσχει κεφαλὰς δεινοῖο βερέθρου,
urn:cts:greekLit:tlg0012.tlg002.omar:12.95	αὐτοῦ δ' ἰχθυάᾳ,  σκόπελον περιμαιμώωσα,
urn:cts:greekLit:tlg0012.tlg002.omar:12.96	δελφῖνάς τε κύνας τε, καὶ εἴ ποθι μεῖζον ἕλῃσι
urn:cts:greekLit:tlg0012.tlg002.omar:12.97	κῆτος, ἃ μυρία βόσκει ἀγάστονος ̓Αμφιτρίτη.
urn:cts:greekLit:tlg0012.tlg002.omar:12.98	τῇ δ' οὔ πώ ποτε ναῦται ἀκήριοι εὐχετόωνται
urn:cts:greekLit:tlg0012.tlg002.omar:12.99	παρφυγέειν σὺν νηί: φέρει δέ τε κρατὶ ἑκάστῳ
urn:cts:greekLit:tlg0012.tlg002.omar:12.100	φῶτ' ἐξαρπάξασα νεὸς κυανοπρῴροιο.
urn:cts:greekLit:tlg0012.tlg002.omar:12.101	“‘τὸν δ' ἕτερον σκόπελον χθαμαλώτερον ὄψει, ̓Οδυσσεῦ.
urn:cts:greekLit:tlg0012.tlg002.omar:12.102	πλησίον ἀλλήλων: καί κεν διοϊστεύσειας.
urn:cts:greekLit:tlg0012.tlg002.omar:12.103	τῷ δ' ἐν ἐρινεὸς ἔστι μέγας, φύλλοισι τεθηλώς:
urn:cts:greekLit:tlg0012.tlg002.omar:12.104	τῷ δ' ὑπὸ δῖα Χάρυβδις ἀναρροιβδεῖ μέλαν ὕδωρ.
urn:cts:greekLit:tlg0012.tlg002.omar:12.105	τρὶς μὲν γάρ τ' ἀνίησιν ἐπ' ἤματι,  τρὶς δ' ἀναροιβδεῖ
urn:cts:greekLit:tlg0012.tlg002.omar:12.106	δεινόν: μὴ σύ γε κεῖθι τύχοις, ὅτε ῥοιβδήσειεν:
urn:cts:greekLit:tlg0012.tlg002.omar:12.107	οὐ γάρ κεν ῥύσαιτό ς' ὑπὲκ κακοῦ οὐδ' ἐνοσίχθων.
urn:cts:greekLit:tlg0012.tlg002.omar:12.108	ἀλλὰ μάλα Σκύλλης σκοπέλῳ πεπλημένος ὦκα
urn:cts:greekLit:tlg0012.tlg002.omar:12.109	νῆα παρὲξ ἐλάαν, ἐπεὶ ἦ πολὺ φέρτερόν ἐστιν
urn:cts:greekLit:tlg0012.tlg002.omar:12.110	ἓξ ἑτάρους ἐν νηὶ ποθήμεναι ἢ ἅμα πάντας.’
urn:cts:greekLit:tlg0012.tlg002.omar:12.111	“ὣς ἔφατ', αὐτὰρ ἐγώ μιν ἀμειβόμενος προσέειπον:
urn:cts:greekLit:tlg0012.tlg002.omar:12.112	εἰ δ' ἄγε δή μοι τοῦτο, θεά, νημερτὲς ἐνίσπες,
urn:cts:greekLit:tlg0012.tlg002.omar:12.113	εἴ πως τὴν ὀλοὴν μὲν ὑπεκπροφύγοιμι Χάρυβδιν,
urn:cts:greekLit:tlg0012.tlg002.omar:12.114	τὴν δέ κ' ἀμυναίμην, ὅτε μοι σίνοιτό γ' ἑταίρους.’
urn:cts:greekLit:tlg0012.tlg002.omar:12.115	“ὣς ἐφάμην,  ἡ δ' αὐτίκ' ἀμείβετο δῖα θεάων:
urn:cts:greekLit:tlg0012.tlg002.omar:12.116	‘σχέτλιε, καὶ δὴ αὖ τοι πολεμήια ἔργα μέμηλε
urn:cts:greekLit:tlg0012.tlg002.omar:12.117	καὶ πόνος: οὐδὲ θεοῖσιν ὑπείξεαι ἀθανάτοισιν;
urn:cts:greekLit:tlg0012.tlg002.omar:12.118	ἡ δέ τοι οὐ θνητή, ἀλλ' ἀθάνατον κακόν ἐστι,
urn:cts:greekLit:tlg0012.tlg002.omar:12.119	δεινόν τ' ἀργαλέον τε καὶ ἄγριον οὐδὲ μαχητόν:
urn:cts:greekLit:tlg0012.tlg002.omar:12.120	οὐδέ τις ἔστ' ἀλκή: φυγέειν κάρτιστον ἀπ' αὐτῆς.
urn:cts:greekLit:tlg0012.tlg002.omar:12.121	ἢν γὰρ δηθύνῃσθα κορυσσόμενος παρὰ πέτρῃ,
urn:cts:greekLit:tlg0012.tlg002.omar:12.122	δείδω, μή ς' ἐξαῦτις ἐφορμηθεῖσα κίχῃσι
urn:cts:greekLit:tlg0012.tlg002.omar:12.123	τόσσῃσιν κεφαλῇσι, τόσους δ' ἐκ φῶτας ἕληται.
urn:cts:greekLit:tlg0012.tlg002.omar:12.124	ἀλλὰ μάλα σφοδρῶς ἐλάαν, βωστρεῖν δὲ Κράταιιν,
urn:cts:greekLit:tlg0012.tlg002.omar:12.125	μητέρα τῆς Σκύλλης,  ἥ μιν τέκε πῆμα βροτοῖσιν:
urn:cts:greekLit:tlg0012.tlg002.omar:12.126	ἥ μιν ἔπειτ' ἀποπαύσει ἐς ὕστερον ὁρμηθῆναι.
urn:cts:greekLit:tlg0012.tlg002.omar:12.127	“Θρινακίην δ' ἐς νῆσον ἀφίξεαι: ἔνθα δὲ πολλαὶ
urn:cts:greekLit:tlg0012.tlg002.omar:12.128	βόσκοντ' ̓Ηελίοιο βόες καὶ ἴφια μῆλα,
urn:cts:greekLit:tlg0012.tlg002.omar:12.129	ἑπτὰ βοῶν ἀγέλαι, τόσα δ' οἰῶν πώεα καλά,
urn:cts:greekLit:tlg0012.tlg002.omar:12.130	πεντήκοντα δ' ἕκαστα.  γόνος δ' οὐ γίγνεται αὐτῶν,
urn:cts:greekLit:tlg0012.tlg002.omar:12.131	οὐδέ ποτε φθινύθουσι. θεαὶ δ' ἐπιποιμένες εἰσίν,
urn:cts:greekLit:tlg0012.tlg002.omar:12.132	νύμφαι ἐυπλόκαμοι, Φαέθουσά τε Λαμπετίη τε,
urn:cts:greekLit:tlg0012.tlg002.omar:12.133	ἃς τέκεν ̓Ηελίῳ ̔Υπερίονι δῖα Νέαιρα.
urn:cts:greekLit:tlg0012.tlg002.omar:12.134	τὰς μὲν ἄρα θρέψασα τεκοῦσά τε πότνια μήτηρ
urn:cts:greekLit:tlg0012.tlg002.omar:12.135	Θρινακίην ἐς νῆσον ἀπῴκισε τηλόθι ναίειν,
urn:cts:greekLit:tlg0012.tlg002.omar:12.136	μῆλα φυλασσέμεναι πατρώια καὶ ἕλικας βοῦς.
urn:cts:greekLit:tlg0012.tlg002.omar:12.137	τὰς εἰ μέν κ' ἀσινέας ἐάᾳς νόστου τε μέδηαι,
urn:cts:greekLit:tlg0012.tlg002.omar:12.138	ἦ τ' ἂν ἔτ' εἰς ̓Ιθάκην κακά περ πάσχοντες ἵκοισθε:
urn:cts:greekLit:tlg0012.tlg002.omar:12.139	εἰ δέ κε σίνηαι, τότε τοι τεκμαίρομ' ὄλεθρον,
urn:cts:greekLit:tlg0012.tlg002.omar:12.140	νηί τε καὶ ἑτάροις: αὐτὸς δ' εἴ πέρ κεν ἀλύξῃς,
urn:cts:greekLit:tlg0012.tlg002.omar:12.141	ὀψὲ κακῶς νεῖαι, ὀλέσας ἄπο πάντας ἑταίρους.’
urn:cts:greekLit:tlg0012.tlg002.omar:12.142	“ὣς ἔφατ', αὐτίκα δὲ χρυσόθρονος ἤλυθεν ̓Ηώς.
urn:cts:greekLit:tlg0012.tlg002.omar:12.143	ἡ μὲν ἔπειτ' ἀνὰ νῆσον ἀπέστιχε δῖα θεάων:
urn:cts:greekLit:tlg0012.tlg002.omar:12.144	αὐτὰρ ἐγὼν ἐπὶ νῆα κιὼν ὤτρυνον ἑταίρους
urn:cts:greekLit:tlg0012.tlg002.omar:12.145	αὐτούς τ' ἀμβαίνειν ἀνά τε πρυμνήσια λῦσαι:
urn:cts:greekLit:tlg0012.tlg002.omar:12.146	οἱ δ' αἶψ' εἴσβαινον καὶ ἐπὶ κληῖσι καθῖζον.
urn:cts:greekLit:tlg0012.tlg002.omar:12.147	ἑξῆς δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:12.148	ἡμῖν δ' αὖ κατόπισθε νεὸς κυανοπρῴροιο
urn:cts:greekLit:tlg0012.tlg002.omar:12.149	ἴκμενον οὖρον ἵει πλησίστιον, ἐσθλὸν ἑταῖρον,
urn:cts:greekLit:tlg0012.tlg002.omar:12.150	Κίρκη ἐυπλόκαμος,  δεινὴ θεὸς αὐδήεσσα.
urn:cts:greekLit:tlg0012.tlg002.omar:12.151	αὐτίκα δ' ὅπλα ἕκαστα πονησάμενοι κατὰ νῆα
urn:cts:greekLit:tlg0012.tlg002.omar:12.152	ἥμεθα: τὴν δ' ἄνεμός τε κυβερνήτης τ' ἴθυνε.
urn:cts:greekLit:tlg0012.tlg002.omar:12.153	“δὴ τότ' ἐγὼν ἑτάροισι μετηύδων ἀχνύμενος κῆρ:
urn:cts:greekLit:tlg0012.tlg002.omar:12.154	‘ὦ φίλοι, οὐ γὰρ χρὴ ἕνα ἴδμεναι οὐδὲ δύ' οἴους
urn:cts:greekLit:tlg0012.tlg002.omar:12.155	θέσφαθ' ἅ μοι Κίρκη μυθήσατο,  δῖα θεάων:
urn:cts:greekLit:tlg0012.tlg002.omar:12.156	ἀλλ' ἐρέω μὲν ἐγών, ἵνα εἰδότες ἤ κε θάνωμεν
urn:cts:greekLit:tlg0012.tlg002.omar:12.157	ἤ κεν ἀλευάμενοι θάνατον καὶ κῆρα φύγοιμεν.
urn:cts:greekLit:tlg0012.tlg002.omar:12.158	Σειρήνων μὲν πρῶτον ἀνώγει θεσπεσιάων
urn:cts:greekLit:tlg0012.tlg002.omar:12.159	φθόγγον ἀλεύασθαι καὶ λειμῶν' ἀνθεμόεντα.
urn:cts:greekLit:tlg0012.tlg002.omar:12.160	οἶον ἔμ' ἠνώγει ὄπ' ἀκουέμεν: ἀλλά με δεσμῷ
urn:cts:greekLit:tlg0012.tlg002.omar:12.161	δήσατ' ἐν ἀργαλέῳ, ὄφρ' ἔμπεδον αὐτόθι μίμνω,
urn:cts:greekLit:tlg0012.tlg002.omar:12.162	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω.
urn:cts:greekLit:tlg0012.tlg002.omar:12.163	εἰ δέ κε λίσσωμαι ὑμέας λῦσαί τε κελεύω,
urn:cts:greekLit:tlg0012.tlg002.omar:12.164	ὑμεῖς δὲ πλεόνεσσι τότ' ἐν δεσμοῖσι πιέζειν.’
urn:cts:greekLit:tlg0012.tlg002.omar:12.165	“ἦ τοι ἐγὼ τὰ ἕκαστα λέγων ἑτάροισι πίφαυσκον:
urn:cts:greekLit:tlg0012.tlg002.omar:12.166	τόφρα δὲ καρπαλίμως ἐξίκετο νηῦς ἐυεργὴς
urn:cts:greekLit:tlg0012.tlg002.omar:12.167	νῆσον Σειρήνοιιν: ἔπειγε γὰρ οὖρος ἀπήμων.
urn:cts:greekLit:tlg0012.tlg002.omar:12.168	αὐτίκ' ἔπειτ' ἄνεμος μὲν ἐπαύσατο ἠδὲ γαλήνη
urn:cts:greekLit:tlg0012.tlg002.omar:12.169	ἔπλετο νηνεμίη, κοίμησε δὲ κύματα δαίμων.
urn:cts:greekLit:tlg0012.tlg002.omar:12.170	ἀνστάντες δ' ἕταροι νεὸς ἱστία μηρύσαντο
urn:cts:greekLit:tlg0012.tlg002.omar:12.171	καὶ τὰ μὲν ἐν νηὶ γλαφυρῇ θέσαν, οἱ δ' ἐπ' ἐρετμὰ
urn:cts:greekLit:tlg0012.tlg002.omar:12.172	ἑζόμενοι λεύκαινον ὕδωρ ξεστῇς ἐλάτῃσιν.
urn:cts:greekLit:tlg0012.tlg002.omar:12.173	αὐτὰρ ἐγὼ κηροῖο μέγαν τροχὸν ὀξέι χαλκῷ
urn:cts:greekLit:tlg0012.tlg002.omar:12.174	τυτθὰ διατμήξας χερσὶ στιβαρῇσι πίεζον:
urn:cts:greekLit:tlg0012.tlg002.omar:12.175	αἶψα δ' ἰαίνετο κηρός,  ἐπεὶ κέλετο μεγάλη ἲς
urn:cts:greekLit:tlg0012.tlg002.omar:12.176	̓Ηελίου τ' αὐγὴ ̔Υπεριονίδαο ἄνακτος:
urn:cts:greekLit:tlg0012.tlg002.omar:12.177	ἑξείης δ' ἑτάροισιν ἐπ' οὔατα πᾶσιν ἄλειψα.
urn:cts:greekLit:tlg0012.tlg002.omar:12.178	οἱ δ' ἐν νηί μ' ἔδησαν ὁμοῦ χεῖράς τε πόδας τε
urn:cts:greekLit:tlg0012.tlg002.omar:12.179	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνῆπτον:
urn:cts:greekLit:tlg0012.tlg002.omar:12.180	αὐτοὶ δ' ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.omar:12.181	ἀλλ' ὅτε τόσσον ἀπῆμεν ὅσον τε γέγωνε βοήσας,
urn:cts:greekLit:tlg0012.tlg002.omar:12.182	ῥίμφα διώκοντες, τὰς δ' οὐ λάθεν ὠκύαλος νηῦς
urn:cts:greekLit:tlg0012.tlg002.omar:12.183	ἐγγύθεν ὀρνυμένη, λιγυρὴν δ' ἔντυνον ἀοιδήν:
urn:cts:greekLit:tlg0012.tlg002.omar:12.184	“‘δεῦρ' ἄγ' ἰών, πολύαιν' ̓Οδυσεῦ, μέγα κῦδος ̓Αχαιῶν,
urn:cts:greekLit:tlg0012.tlg002.omar:12.185	νῆα κατάστησον,  ἵνα νωιτέρην ὄπ ἀκούσῃς.
urn:cts:greekLit:tlg0012.tlg002.omar:12.186	οὐ γάρ πώ τις τῇδε παρήλασε νηὶ μελαίνῃ,
urn:cts:greekLit:tlg0012.tlg002.omar:12.187	πρίν γ' ἡμέων μελίγηρυν ἀπὸ στομάτων ὄπ' ἀκοῦσαι,
urn:cts:greekLit:tlg0012.tlg002.omar:12.188	ἀλλ' ὅ γε τερψάμενος νεῖται καὶ πλείονα εἰδώς.
urn:cts:greekLit:tlg0012.tlg002.omar:12.189	ἴδμεν γάρ τοι πάνθ' ὅς' ἐνὶ Τροίῃ εὐρείῃ
urn:cts:greekLit:tlg0012.tlg002.omar:12.190	̓Αργεῖοι Τρῶές τε θεῶν ἰότητι μόγησαν,
urn:cts:greekLit:tlg0012.tlg002.omar:12.191	ἴδμεν δ', ὅσσα γένηται ἐπὶ χθονὶ πουλυβοτείρῃ.’
urn:cts:greekLit:tlg0012.tlg002.omar:12.192	“ὣς φάσαν ἱεῖσαι ὄπα κάλλιμον: αὐτὰρ ἐμὸν κῆρ
urn:cts:greekLit:tlg0012.tlg002.omar:12.193	ἤθελ' ἀκουέμεναι, λῦσαί τ' ἐκέλευον ἑταίρους
urn:cts:greekLit:tlg0012.tlg002.omar:12.194	ὀφρύσι νευστάζων: οἱ δὲ προπεσόντες ἔρεσσον.
urn:cts:greekLit:tlg0012.tlg002.omar:12.195	αὐτίκα δ' ἀνστάντες Περιμήδης Εὐρύλοχός τε
urn:cts:greekLit:tlg0012.tlg002.omar:12.196	πλείοσί μ' ἐν δεσμοῖσι δέον μᾶλλόν τε πίεζον.
urn:cts:greekLit:tlg0012.tlg002.omar:12.197	αὐτὰρ ἐπεὶ δὴ τάς γε παρήλασαν, οὐδ' ἔτ' ἔπειτα
urn:cts:greekLit:tlg0012.tlg002.omar:12.198	φθογγῆς Σειρήνων ἠκούομεν οὐδέ τ' ἀοιδῆς,
urn:cts:greekLit:tlg0012.tlg002.omar:12.199	αἶψ' ἀπὸ κηρὸν ἕλοντο ἐμοὶ ἐρίηρες ἑταῖροι,
urn:cts:greekLit:tlg0012.tlg002.omar:12.200	ὅν σφιν ἐπ' ὠσὶν ἄλειψ',  ἐμέ τ' ἐκ δεσμῶν ἀνέλυσαν.
urn:cts:greekLit:tlg0012.tlg002.omar:12.201	“ἀλλ' ὅτε δὴ τὴν νῆσον ἐλείπομεν, αὐτίκ' ἔπειτα
urn:cts:greekLit:tlg0012.tlg002.omar:12.202	καπνὸν καὶ μέγα κῦμα ἴδον καὶ δοῦπον ἄκουσα.
urn:cts:greekLit:tlg0012.tlg002.omar:12.203	τῶν δ' ἄρα δεισάντων ἐκ χειρῶν ἔπτατ' ἐρετμά,
urn:cts:greekLit:tlg0012.tlg002.omar:12.204	βόμβησαν δ' ἄρα πάντα κατὰ ῥόον: ἔσχετο δ' αὐτοῦ
urn:cts:greekLit:tlg0012.tlg002.omar:12.205	νηῦς,  ἐπεὶ οὐκέτ' ἐρετμὰ προήκεα χερσὶν ἔπειγον.
urn:cts:greekLit:tlg0012.tlg002.omar:12.206	αὐτὰρ ἐγὼ διὰ νηὸς ἰὼν ὤτρυνον ἑταίρους
urn:cts:greekLit:tlg0012.tlg002.omar:12.207	μειλιχίοις ἐπέεσσι παρασταδὸν ἄνδρα ἕκαστον:
urn:cts:greekLit:tlg0012.tlg002.omar:12.208	“ ‘ὦ φίλοι, οὐ γάρ πώ τι κακῶν ἀδαήμονές εἰμεν:
urn:cts:greekLit:tlg0012.tlg002.omar:12.209	οὐ μὲν δὴ τόδε μεῖζον ἕπει κακόν, ἢ ὅτε Κύκλωψ
urn:cts:greekLit:tlg0012.tlg002.omar:12.210	εἴλει ἐνὶ σπῆι γλαφυρῷ κρατερῆφι βίηφιν:
urn:cts:greekLit:tlg0012.tlg002.omar:12.211	ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,
urn:cts:greekLit:tlg0012.tlg002.omar:12.212	ἐκφύγομεν, καί που τῶνδε μνήσεσθαι ὀίω.
urn:cts:greekLit:tlg0012.tlg002.omar:12.213	νῦν δ' ἄγεθ', ὡς ἂν ἐγὼ εἴπω, πειθώμεθα πάντες.
urn:cts:greekLit:tlg0012.tlg002.omar:12.214	ὑμεῖς μὲν κώπῃσιν ἁλὸς ῥηγμῖνα βαθεῖαν
urn:cts:greekLit:tlg0012.tlg002.omar:12.215	τύπτετε κληίδεσσιν ἐφήμενοι,  αἴ κέ ποθι Ζεὺς
urn:cts:greekLit:tlg0012.tlg002.omar:12.216	δώῃ τόνδε γ' ὄλεθρον ὑπεκφυγέειν καὶ ἀλύξαι:
urn:cts:greekLit:tlg0012.tlg002.omar:12.217	σοὶ δέ, κυβερνῆθ', ὧδ' ἐπιτέλλομαι: ἀλλ' ἐνὶ θυμῷ
urn:cts:greekLit:tlg0012.tlg002.omar:12.218	βάλλευ, ἐπεὶ νηὸς γλαφυρῆς οἰήια νωμᾷς.
urn:cts:greekLit:tlg0012.tlg002.omar:12.219	τούτου μὲν καπνοῦ καὶ κύματος ἐκτὸς ἔεργε
urn:cts:greekLit:tlg0012.tlg002.omar:12.220	νῆα,  σὺ δὲ σκοπέλου ἐπιμαίεο, μή σε λάθῃσι
urn:cts:greekLit:tlg0012.tlg002.omar:12.221	κεῖς' ἐξορμήσασα καὶ ἐς κακὸν ἄμμε βάλῃσθα.’
urn:cts:greekLit:tlg0012.tlg002.omar:12.222	“ὣς ἐφάμην, οἱ δ' ὦκα ἐμοῖς ἐπέεσσι πίθοντο.
urn:cts:greekLit:tlg0012.tlg002.omar:12.223	Σκύλλην δ' οὐκέτ' ἐμυθεόμην, ἄπρηκτον ἀνίην,
urn:cts:greekLit:tlg0012.tlg002.omar:12.224	μή πώς μοι δείσαντες ἀπολλήξειαν ἑταῖροι
urn:cts:greekLit:tlg0012.tlg002.omar:12.225	εἰρεσίης,  ἐντὸς δὲ πυκάζοιεν σφέας αὐτούς.
urn:cts:greekLit:tlg0012.tlg002.omar:12.226	καὶ τότε δὴ Κίρκης μὲν ἐφημοσύνης ἀλεγεινῆς
urn:cts:greekLit:tlg0012.tlg002.omar:12.227	λανθανόμην, ἐπεὶ οὔ τί μ' ἀνώγει θωρήσσεσθαι:
urn:cts:greekLit:tlg0012.tlg002.omar:12.228	αὐτὰρ ἐγὼ καταδὺς κλυτὰ τεύχεα καὶ δύο δοῦρε
urn:cts:greekLit:tlg0012.tlg002.omar:12.229	μάκρ' ἐν χερσὶν ἑλὼν εἰς ἴκρια νηὸς ἔβαινον
urn:cts:greekLit:tlg0012.tlg002.omar:12.230	πρῴρης: ἔνθεν γάρ μιν ἐδέγμην πρῶτα φανεῖσθαι
urn:cts:greekLit:tlg0012.tlg002.omar:12.231	Σκύλλην πετραίην, ἥ μοι φέρε πῆμ' ἑτάροισιν.
urn:cts:greekLit:tlg0012.tlg002.omar:12.232	οὐδέ πῃ ἀθρῆσαι δυνάμην, ἔκαμον δέ μοι ὄσσε
urn:cts:greekLit:tlg0012.tlg002.omar:12.233	πάντῃ παπταίνοντι πρὸς ἠεροειδέα πέτρην.
urn:cts:greekLit:tlg0012.tlg002.omar:12.234	“ἡμεῖς μὲν στεινωπὸν ἀνεπλέομεν γοόωντες:
urn:cts:greekLit:tlg0012.tlg002.omar:12.235	ἔνθεν μὲν Σκύλλη,  ἑτέρωθι δὲ δῖα Χάρυβδις
urn:cts:greekLit:tlg0012.tlg002.omar:12.236	δεινὸν ἀνερροίβδησε θαλάσσης ἁλμυρὸν ὕδωρ.
urn:cts:greekLit:tlg0012.tlg002.omar:12.237	ἦ τοι ὅτ' ἐξεμέσειε, λέβης ὣς ἐν πυρὶ πολλῷ
urn:cts:greekLit:tlg0012.tlg002.omar:12.238	πᾶς' ἀναμορμύρεσκε κυκωμένη, ὑψόσε δ' ἄχνη
urn:cts:greekLit:tlg0012.tlg002.omar:12.239	ἄκροισι σκοπέλοισιν ἐπ' ἀμφοτέροισιν ἔπιπτεν:
urn:cts:greekLit:tlg0012.tlg002.omar:12.240	ἀλλ' ὅτ' ἀναβρόξειε θαλάσσης ἁλμυρὸν ὕδωρ,
urn:cts:greekLit:tlg0012.tlg002.omar:12.241	πᾶς' ἔντοσθε φάνεσκε κυκωμένη, ἀμφὶ δὲ πέτρη
urn:cts:greekLit:tlg0012.tlg002.omar:12.242	δεινὸν ἐβεβρύχει, ὑπένερθε δὲ γαῖα φάνεσκε
urn:cts:greekLit:tlg0012.tlg002.omar:12.243	ψάμμῳ κυανέη: τοὺς δὲ χλωρὸν δέος ᾕρει.
urn:cts:greekLit:tlg0012.tlg002.omar:12.244	ἡμεῖς μὲν πρὸς τὴν ἴδομεν δείσαντες ὄλεθρον:
urn:cts:greekLit:tlg0012.tlg002.omar:12.245	τόφρα δέ μοι Σκύλλη γλαφυρῆς ἐκ νηὸς ἑταίρους
urn:cts:greekLit:tlg0012.tlg002.omar:12.246	ἓξ ἕλεθ', οἳ χερσίν τε βίηφί τε φέρτατοι ἦσαν.
urn:cts:greekLit:tlg0012.tlg002.omar:12.247	σκεψάμενος δ' ἐς νῆα θοὴν ἅμα καὶ μεθ' ἑταίρους
urn:cts:greekLit:tlg0012.tlg002.omar:12.248	ἤδη τῶν ἐνόησα πόδας καὶ χεῖρας ὕπερθεν
urn:cts:greekLit:tlg0012.tlg002.omar:12.249	ὑψός' ἀειρομένων: ἐμὲ δὲ φθέγγοντο καλεῦντες
urn:cts:greekLit:tlg0012.tlg002.omar:12.250	ἐξονομακλήδην,  τότε γ' ὕστατον, ἀχνύμενοι κῆρ.
urn:cts:greekLit:tlg0012.tlg002.omar:12.251	ὡς δ' ὅτ' ἐπὶ προβόλῳ ἁλιεὺς περιμήκεϊ ῥάβδῳ
urn:cts:greekLit:tlg0012.tlg002.omar:12.252	ἰχθύσι τοῖς ὀλίγοισι δόλον κατὰ εἴδατα βάλλων
urn:cts:greekLit:tlg0012.tlg002.omar:12.253	ἐς πόντον προί̈ησι βοὸς κέρας ἀγραύλοιο,
urn:cts:greekLit:tlg0012.tlg002.omar:12.254	ἀσπαίροντα δ' ἔπειτα λαβὼν ἔρριψε θύραζε,
urn:cts:greekLit:tlg0012.tlg002.omar:12.255	ὣς οἵ γ' ἀσπαίροντες ἀείροντο προτὶ πέτρας:
urn:cts:greekLit:tlg0012.tlg002.omar:12.256	αὐτοῦ δ' εἰνὶ θύρῃσι κατήσθιε κεκληγῶτας
urn:cts:greekLit:tlg0012.tlg002.omar:12.257	χεῖρας ἐμοὶ ὀρέγοντας ἐν αἰνῇ δηιοτῆτι:
urn:cts:greekLit:tlg0012.tlg002.omar:12.258	οἴκτιστον δὴ κεῖνο ἐμοῖς ἴδον ὀφθαλμοῖσι
urn:cts:greekLit:tlg0012.tlg002.omar:12.259	πάντων, ὅσς' ἐμόγησα πόρους ἁλὸς ἐξερεείνων.
urn:cts:greekLit:tlg0012.tlg002.omar:12.260	“αὐτὰρ ἐπεὶ πέτρας φύγομεν δεινήν τε Χάρυβδιν
urn:cts:greekLit:tlg0012.tlg002.omar:12.261	Σκύλλην τ', αὐτίκ' ἔπειτα θεοῦ ἐς ἀμύμονα νῆσον
urn:cts:greekLit:tlg0012.tlg002.omar:12.262	ἱκόμεθ': ἔνθα δ' ἔσαν καλαὶ βόες εὐρυμέτωποι,
urn:cts:greekLit:tlg0012.tlg002.omar:12.263	πολλὰ δὲ ἴφια μῆλ' ̔Υπερίονος ̓Ηελίοιο.
urn:cts:greekLit:tlg0012.tlg002.omar:12.264	δὴ τότ' ἐγὼν ἔτι πόντῳ ἐὼν ἐν νηὶ μελαίνῃ
urn:cts:greekLit:tlg0012.tlg002.omar:12.265	μυκηθμοῦ τ' ἤκουσα βοῶν αὐλιζομενάων
urn:cts:greekLit:tlg0012.tlg002.omar:12.266	οἰῶν τε βληχήν: καί μοι ἔπος ἔμπεσε θυμῷ
urn:cts:greekLit:tlg0012.tlg002.omar:12.267	μάντηος ἀλαοῦ, Θηβαίου Τειρεσίαο,
urn:cts:greekLit:tlg0012.tlg002.omar:12.268	Κίρκης τ' Αἰαίης, ἥ μοι μάλα πόλλ' ἐπέτελλε
urn:cts:greekLit:tlg0012.tlg002.omar:12.269	νῆσον ἀλεύασθαι τερψιμβρότου ̓Ηελίοιο.
urn:cts:greekLit:tlg0012.tlg002.omar:12.270	δὴ τότ' ἐγὼν ἑτάροισι μετηύδων ἀχνύμενος κῆρ:
urn:cts:greekLit:tlg0012.tlg002.omar:12.271	“‘κέκλυτέ μευ μύθων κακά περ πάσχοντες ἑταῖροι,
urn:cts:greekLit:tlg0012.tlg002.omar:12.272	ὄφρ' ὑμῖν εἴπω μαντήια Τειρεσίαο
urn:cts:greekLit:tlg0012.tlg002.omar:12.273	Κίρκης τ' Αἰαίης, ἥ μοι μάλα πόλλ' ἐπέτελλε
urn:cts:greekLit:tlg0012.tlg002.omar:12.274	νῆσον ἀλεύασθαι τερψιμβρότου ̓Ηελίοιο:
urn:cts:greekLit:tlg0012.tlg002.omar:12.275	ἔνθα γὰρ αἰνότατον κακὸν ἔμμεναι ἄμμιν ἔφασκεν.
urn:cts:greekLit:tlg0012.tlg002.omar:12.276	ἀλλὰ παρὲξ τὴν νῆσον ἐλαύνετε νῆα μέλαιναν.’
urn:cts:greekLit:tlg0012.tlg002.omar:12.277	“ὣς ἐφάμην, τοῖσιν δὲ κατεκλάσθη φίλον ἦτορ.
urn:cts:greekLit:tlg0012.tlg002.omar:12.278	αὐτίκα δ' Εὐρύλοχος στυγερῷ μ' ἠμείβετο μύθῳ:
urn:cts:greekLit:tlg0012.tlg002.omar:12.279	“‘σχέτλιός εἰς, ̓Οδυσεῦ: περί τοι μένος, οὐδέ τι γυῖα
urn:cts:greekLit:tlg0012.tlg002.omar:12.280	κάμνεις: ἦ ῥά νυ σοί γε σιδήρεα πάντα τέτυκται,
urn:cts:greekLit:tlg0012.tlg002.omar:12.281	ὅς ῥ' ἑτάρους καμάτῳ ἁδηκότας ἠδὲ καὶ ὕπνῳ
urn:cts:greekLit:tlg0012.tlg002.omar:12.282	οὐκ ἐάᾳς γαίης ἐπιβήμεναι, ἔνθα κεν αὖτε
urn:cts:greekLit:tlg0012.tlg002.omar:12.283	νήσῳ ἐν ἀμφιρύτῃ λαρὸν τετυκοίμεθα δόρπον,
urn:cts:greekLit:tlg0012.tlg002.omar:12.284	ἀλλ' αὔτως διὰ νύκτα θοὴν ἀλάλησθαι ἄνωγας
urn:cts:greekLit:tlg0012.tlg002.omar:12.285	νήσου ἀποπλαγχθέντας ἐν ἠεροειδέι πόντῳ.
urn:cts:greekLit:tlg0012.tlg002.omar:12.286	ἐκ νυκτῶν δ' ἄνεμοι χαλεποί, δηλήματα νηῶν,
urn:cts:greekLit:tlg0012.tlg002.omar:12.287	γίγνονται: πῇ κέν τις ὑπεκφύγοι αἰπὺν ὄλεθρον,
urn:cts:greekLit:tlg0012.tlg002.omar:12.288	ἤν πως ἐξαπίνης ἔλθῃ ἀνέμοιο θύελλα,
urn:cts:greekLit:tlg0012.tlg002.omar:12.289	ἢ Νότου ἢ Ζεφύροιο δυσαέος, οἵ τε μάλιστα
urn:cts:greekLit:tlg0012.tlg002.omar:12.290	νῆα διαρραίουσι θεῶν ἀέκητι ἀνάκτων.
urn:cts:greekLit:tlg0012.tlg002.omar:12.291	ἀλλ' ἦ τοι νῦν μὲν πειθώμεθα νυκτὶ μελαίνῃ
urn:cts:greekLit:tlg0012.tlg002.omar:12.292	δόρπον θ' ὁπλισόμεσθα θοῇ παρὰ νηὶ μένοντες,
urn:cts:greekLit:tlg0012.tlg002.omar:12.293	ἠῶθεν δ' ἀναβάντες ἐνήσομεν εὐρέι πόντῳ.’
urn:cts:greekLit:tlg0012.tlg002.omar:12.294	“ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
urn:cts:greekLit:tlg0012.tlg002.omar:12.295	καὶ τότε δὴ γίγνωσκον ὃ δὴ κακὰ μήδετο δαίμων,
urn:cts:greekLit:tlg0012.tlg002.omar:12.296	καί μιν φωνήσας ἔπεα πτερόεντα προσηύδων:
urn:cts:greekLit:tlg0012.tlg002.omar:12.297	“Εὐρύλοχ', ἦ μάλα δή με βιάζετε μοῦνον ἐόντα.
urn:cts:greekLit:tlg0012.tlg002.omar:12.298	ἀλλ' ἄγε νῦν μοι πάντες ὀμόσσατε καρτερὸν ὅρκον:
urn:cts:greekLit:tlg0012.tlg002.omar:12.299	εἴ κέ τιν' ἠὲ βοῶν ἀγέλην ἢ πῶυ μέγ' οἰῶν
urn:cts:greekLit:tlg0012.tlg002.omar:12.300	εὕρωμεν,  μή πού τις ἀτασθαλίῃσι κακῇσιν
urn:cts:greekLit:tlg0012.tlg002.omar:12.301	ἢ βοῦν ἠέ τι μῆλον ἀποκτάνῃ: ἀλλὰ ἕκηλοι
urn:cts:greekLit:tlg0012.tlg002.omar:12.302	ἐσθίετε βρώμην, τὴν ἀθανάτη πόρε Κίρκη.’
urn:cts:greekLit:tlg0012.tlg002.omar:12.303	“ὣς ἐφάμην, οἱ δ' αὐτίκ' ἀπώμνυον, ὡς ἐκέλευον.
urn:cts:greekLit:tlg0012.tlg002.omar:12.304	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.omar:12.305	στήσαμεν ἐν λιμένι γλαφυρῷ ἐυεργέα νῆα
urn:cts:greekLit:tlg0012.tlg002.omar:12.306	ἄγχ' ὕδατος γλυκεροῖο, καὶ ἐξαπέβησαν ἑταῖροι
urn:cts:greekLit:tlg0012.tlg002.omar:12.307	νηός, ἔπειτα δὲ δόρπον ἐπισταμένως τετύκοντο.
urn:cts:greekLit:tlg0012.tlg002.omar:12.308	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:12.309	μνησάμενοι δὴ ἔπειτα φίλους ἔκλαιον ἑταίρους,
urn:cts:greekLit:tlg0012.tlg002.omar:12.310	οὓς ἔφαγε Σκύλλη γλαφυρῆς ἐκ νηὸς ἑλοῦσα:
urn:cts:greekLit:tlg0012.tlg002.omar:12.311	κλαιόντεσσι δὲ τοῖσιν ἐπήλυθε νήδυμος ὕπνος.
urn:cts:greekLit:tlg0012.tlg002.omar:12.312	ἦμος δὲ τρίχα νυκτὸς ἔην, μετὰ δ' ἄστρα βεβήκει,
urn:cts:greekLit:tlg0012.tlg002.omar:12.313	ὦρσεν ἔπι ζαῆν ἄνεμον νεφεληγερέτα Ζεὺς
urn:cts:greekLit:tlg0012.tlg002.omar:12.314	λαίλαπι θεσπεσίῃ, σὺν δὲ νεφέεσσι κάλυψε
urn:cts:greekLit:tlg0012.tlg002.omar:12.315	γαῖαν ὁμοῦ καὶ πόντον: ὀρώρει δ' οὐρανόθεν νύξ.
urn:cts:greekLit:tlg0012.tlg002.omar:12.316	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:12.317	νῆα μὲν ὡρμίσαμεν κοῖλον σπέος εἰσερύσαντες.
urn:cts:greekLit:tlg0012.tlg002.omar:12.318	ἔνθα δ' ἔσαν νυμφέων καλοὶ χοροὶ ἠδὲ θόωκοι:
urn:cts:greekLit:tlg0012.tlg002.omar:12.319	καὶ τότ' ἐγὼν ἀγορὴν θέμενος μετὰ μῦθον ἔειπον:
urn:cts:greekLit:tlg0012.tlg002.omar:12.320	“ὦ φίλοι,  ἐν γὰρ νηὶ θοῇ βρῶσίς τε πόσις τε
urn:cts:greekLit:tlg0012.tlg002.omar:12.321	ἔστιν, τῶν δὲ βοῶν ἀπεχώμεθα, μή τι πάθωμεν:
urn:cts:greekLit:tlg0012.tlg002.omar:12.322	δεινοῦ γὰρ θεοῦ αἵδε βόες καὶ ἴφια μῆλα,
urn:cts:greekLit:tlg0012.tlg002.omar:12.323	̓Ηελίου, ὃς πάντ' ἐφορᾷ καὶ πάντ' ἐπακούει.’
urn:cts:greekLit:tlg0012.tlg002.omar:12.324	“ὣς ἐφάμην, τοῖσιν δ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:12.325	μῆνα δὲ πάντ' ἄλληκτος ἄη Νότος,  οὐδέ τις ἄλλος
urn:cts:greekLit:tlg0012.tlg002.omar:12.326	γίγνετ' ἔπειτ' ἀνέμων εἰ μὴ Εὖρός τε Νότος τε.
urn:cts:greekLit:tlg0012.tlg002.omar:12.327	“οἱ δ' ἧος μὲν σῖτον ἔχον καὶ οἶνον ἐρυθρόν,
urn:cts:greekLit:tlg0012.tlg002.omar:12.328	τόφρα βοῶν ἀπέχοντο λιλαιόμενοι βιότοιο.
urn:cts:greekLit:tlg0012.tlg002.omar:12.329	ἀλλ' ὅτε δὴ νηὸς ἐξέφθιτο ἤια πάντα,
urn:cts:greekLit:tlg0012.tlg002.omar:12.330	καὶ δὴ ἄγρην ἐφέπεσκον ἀλητεύοντες ἀνάγκῃ,
urn:cts:greekLit:tlg0012.tlg002.omar:12.331	ἰχθῦς ὄρνιθάς τε, φίλας ὅ τι χεῖρας ἵκοιτο,
urn:cts:greekLit:tlg0012.tlg002.omar:12.332	γναμπτοῖς ἀγκίστροισιν, ἔτειρε δὲ γαστέρα λιμός:
urn:cts:greekLit:tlg0012.tlg002.omar:12.333	δὴ τότ' ἐγὼν ἀνὰ νῆσον ἀπέστιχον, ὄφρα θεοῖσιν
urn:cts:greekLit:tlg0012.tlg002.omar:12.334	εὐξαίμην, εἴ τίς μοι ὁδὸν φήνειε νέεσθαι.
urn:cts:greekLit:tlg0012.tlg002.omar:12.335	ἀλλ' ὅτε δὴ διὰ νήσου ἰὼν ἤλυξα ἑταίρους,
urn:cts:greekLit:tlg0012.tlg002.omar:12.336	χεῖρας νιψάμενος, ὅθ' ἐπὶ σκέπας ἦν ἀνέμοιο,
urn:cts:greekLit:tlg0012.tlg002.omar:12.337	ἠρώμην πάντεσσι θεοῖς οἳ ̓́Ολυμπον ἔχουσιν:
urn:cts:greekLit:tlg0012.tlg002.omar:12.338	οἱ δ' ἄρα μοι γλυκὺν ὕπνον ἐπὶ βλεφάροισιν ἔχευαν.
urn:cts:greekLit:tlg0012.tlg002.omar:12.339	Εὐρύλοχος δ' ἑτάροισι κακῆς ἐξήρχετο βουλῆς:
urn:cts:greekLit:tlg0012.tlg002.omar:12.340	“‘κέκλυτέ μευ μύθων κακά περ πάσχοντες ἑταῖροι.
urn:cts:greekLit:tlg0012.tlg002.omar:12.341	πάντες μὲν στυγεροὶ θάνατοι δειλοῖσι βροτοῖσι,
urn:cts:greekLit:tlg0012.tlg002.omar:12.342	λιμῷ δ' οἴκτιστον θανέειν καὶ πότμον ἐπισπεῖν.
urn:cts:greekLit:tlg0012.tlg002.omar:12.343	ἀλλ' ἄγετ', ̓Ηελίοιο βοῶν ἐλάσαντες ἀρίστας
urn:cts:greekLit:tlg0012.tlg002.omar:12.344	ῥέξομεν ἀθανάτοισι, τοὶ οὐρανὸν εὐρὺν ἔχουσιν.
urn:cts:greekLit:tlg0012.tlg002.omar:12.345	εἰ δέ κεν εἰς ̓Ιθάκην ἀφικοίμεθα,  πατρίδα γαῖαν,
urn:cts:greekLit:tlg0012.tlg002.omar:12.346	αἶψά κεν ̓Ηελίῳ ̔Υπερίονι πίονα νηὸν
urn:cts:greekLit:tlg0012.tlg002.omar:12.347	τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.
urn:cts:greekLit:tlg0012.tlg002.omar:12.348	εἰ δὲ χολωσάμενός τι βοῶν ὀρθοκραιράων
urn:cts:greekLit:tlg0012.tlg002.omar:12.349	νῆ' ἐθέλῃ ὀλέσαι, ἐπὶ δ' ἕσπωνται θεοὶ ἄλλοι,
urn:cts:greekLit:tlg0012.tlg002.omar:12.350	βούλομ' ἅπαξ πρὸς κῦμα χανὼν ἀπὸ θυμὸν ὀλέσσαι,
urn:cts:greekLit:tlg0012.tlg002.omar:12.351	ἢ δηθὰ στρεύγεσθαι ἐὼν ἐν νήσῳ ἐρήμῃ.’
urn:cts:greekLit:tlg0012.tlg002.omar:12.352	“‘ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
urn:cts:greekLit:tlg0012.tlg002.omar:12.353	αὐτίκα δ' ̓Ηελίοιο βοῶν ἐλάσαντες ἀρίστας
urn:cts:greekLit:tlg0012.tlg002.omar:12.354	ἐγγύθεν, οὐ γὰρ τῆλε νεὸς κυανοπρῴροιο
urn:cts:greekLit:tlg0012.tlg002.omar:12.355	βοσκέσκονθ' ἕλικες καλαὶ βόες εὐρυμέτωποι:
urn:cts:greekLit:tlg0012.tlg002.omar:12.356	τὰς δὲ περίστησάν τε καὶ εὐχετόωντο θεοῖσιν,
urn:cts:greekLit:tlg0012.tlg002.omar:12.357	φύλλα δρεψάμενοι τέρενα δρυὸς ὑψικόμοιο:
urn:cts:greekLit:tlg0012.tlg002.omar:12.358	οὐ γὰρ ἔχον κρῖ λευκὸν ἐυσσέλμου ἐπὶ νηός.
urn:cts:greekLit:tlg0012.tlg002.omar:12.359	αὐτὰρ ἐπεί ῥ' εὔξαντο καὶ ἔσφαξαν καὶ ἔδειραν,
urn:cts:greekLit:tlg0012.tlg002.omar:12.360	μηρούς τ' ἐξέταμον κατά τε κνίσῃ ἐκάλυψαν
urn:cts:greekLit:tlg0012.tlg002.omar:12.361	δίπτυχα ποιήσαντες, ἐπ' αὐτῶν δ' ὠμοθέτησαν.
urn:cts:greekLit:tlg0012.tlg002.omar:12.362	οὐδ' εἶχον μέθυ λεῖψαι ἐπ' αἰθομένοις ἱεροῖσιν,
urn:cts:greekLit:tlg0012.tlg002.omar:12.363	ἀλλ' ὕδατι σπένδοντες ἐπώπτων ἔγκατα πάντα.
urn:cts:greekLit:tlg0012.tlg002.omar:12.364	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
urn:cts:greekLit:tlg0012.tlg002.omar:12.365	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν.
urn:cts:greekLit:tlg0012.tlg002.omar:12.366	καὶ τότε μοι βλεφάρων ἐξέσσυτο νήδυμος ὕπνος,
urn:cts:greekLit:tlg0012.tlg002.omar:12.367	βῆν δ' ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.omar:12.368	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
urn:cts:greekLit:tlg0012.tlg002.omar:12.369	καὶ τότε με κνίσης ἀμφήλυθεν ἡδὺς ἀυτμή.
urn:cts:greekLit:tlg0012.tlg002.omar:12.370	οἰμώξας δὲ θεοῖσι μέγ' ἀθανάτοισι γεγώνευν:
urn:cts:greekLit:tlg0012.tlg002.omar:12.371	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.omar:12.372	ἦ με μάλ' εἰς ἄτην κοιμήσατε νηλέι ὕπνῳ.
urn:cts:greekLit:tlg0012.tlg002.omar:12.373	οἱ δ' ἕταροι μέγα ἔργον ἐμητίσαντο μένοντες.’
urn:cts:greekLit:tlg0012.tlg002.omar:12.374	“ὠκέα δ' ̓Ηελίῳ ̔Υπερίονι ἄγγελος ἦλθε
urn:cts:greekLit:tlg0012.tlg002.omar:12.375	Λαμπετίη τανύπεπλος,  ὅ οἱ βόας ἔκταμεν ἡμεῖς.
urn:cts:greekLit:tlg0012.tlg002.omar:12.376	αὐτίκα δ' ἀθανάτοισι μετηύδα χωόμενος κῆρ:
urn:cts:greekLit:tlg0012.tlg002.omar:12.377	“Ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.omar:12.378	τῖσαι δὴ ἑτάρους Λαερτιάδεω ̓Οδυσῆος,
urn:cts:greekLit:tlg0012.tlg002.omar:12.379	οἵ μευ βοῦς ἔκτειναν ὑπέρβιον, ᾗσιν ἐγώ γε
urn:cts:greekLit:tlg0012.tlg002.omar:12.380	χαίρεσκον μὲν ἰὼν εἰς οὐρανὸν ἀστερόεντα,
urn:cts:greekLit:tlg0012.tlg002.omar:12.381	ἠδ' ὁπότ' ἂψ ἐπὶ γαῖαν ἀπ' οὐρανόθεν προτραποίμην.
urn:cts:greekLit:tlg0012.tlg002.omar:12.382	εἰ δέ μοι οὐ τίσουσι βοῶν ἐπιεικέ' ἀμοιβήν,
urn:cts:greekLit:tlg0012.tlg002.omar:12.383	δύσομαι εἰς ̓Αίδαο καὶ ἐν νεκύεσσι φαείνω.’
urn:cts:greekLit:tlg0012.tlg002.omar:12.384	“τὸν δ' ἀπαμειβόμενος προσέφη νεφεληγερέτα Ζεύς:
urn:cts:greekLit:tlg0012.tlg002.omar:12.385	“̓Ηέλι',  ἦ τοι μὲν σὺ μετ' ἀθανάτοισι φάεινε
urn:cts:greekLit:tlg0012.tlg002.omar:12.386	καὶ θνητοῖσι βροτοῖσιν ἐπὶ ζείδωρον ἄρουραν:
urn:cts:greekLit:tlg0012.tlg002.omar:12.387	τῶν δέ κ' ἐγὼ τάχα νῆα θοὴν ἀργῆτι κεραυνῷ
urn:cts:greekLit:tlg0012.tlg002.omar:12.388	τυτθὰ βαλὼν κεάσαιμι μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.omar:12.389	“ταῦτα δ' ἐγὼν ἤκουσα Καλυψοῦς ἠυκόμοιο:
urn:cts:greekLit:tlg0012.tlg002.omar:12.390	ἡ δ' ἔφη ̔Ερμείαο διακτόρου αὐτὴ ἀκοῦσαι.
urn:cts:greekLit:tlg0012.tlg002.omar:12.391	“αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.omar:12.392	νείκεον ἄλλοθεν ἄλλον ἐπισταδόν, οὐδέ τι μῆχος
urn:cts:greekLit:tlg0012.tlg002.omar:12.393	εὑρέμεναι δυνάμεσθα, βόες δ' ἀποτέθνασαν ἤδη.
urn:cts:greekLit:tlg0012.tlg002.omar:12.394	τοῖσιν δ' αὐτίκ' ἔπειτα θεοὶ τέραα προύφαινον:
urn:cts:greekLit:tlg0012.tlg002.omar:12.395	εἷρπον μὲν ῥινοί,  κρέα δ' ἀμφ' ὀβελοῖσι μεμύκει,
urn:cts:greekLit:tlg0012.tlg002.omar:12.396	ὀπταλέα τε καὶ ὠμά, βοῶν δ' ὣς γίγνετο φωνή.
urn:cts:greekLit:tlg0012.tlg002.omar:12.397	“ἑξῆμαρ μὲν ἔπειτα ἐμοὶ ἐρίηρες ἑταῖροι
urn:cts:greekLit:tlg0012.tlg002.omar:12.398	δαίνυντ' ̓Ηελίοιο βοῶν ἐλάσαντες ἀρίστας:
urn:cts:greekLit:tlg0012.tlg002.omar:12.399	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
urn:cts:greekLit:tlg0012.tlg002.omar:12.400	καὶ τότ' ἔπειτ' ἄνεμος μὲν ἐπαύσατο λαίλαπι θύων,
urn:cts:greekLit:tlg0012.tlg002.omar:12.401	ἡμεῖς δ' αἶψ' ἀναβάντες ἐνήκαμεν εὐρέι πόντῳ,
urn:cts:greekLit:tlg0012.tlg002.omar:12.402	ἱστὸν στησάμενοι ἀνά θ' ἱστία λεύκ' ἐρύσαντες.
urn:cts:greekLit:tlg0012.tlg002.omar:12.403	“ἀλλ' ὅτε δὴ τὴν νῆσον ἐλείπομεν, οὐδέ τις ἄλλη
urn:cts:greekLit:tlg0012.tlg002.omar:12.404	φαίνετο γαιάων, ἀλλ' οὐρανὸς ἠδὲ θάλασσα,
urn:cts:greekLit:tlg0012.tlg002.omar:12.405	δὴ τότε κυανέην νεφέλην ἔστησε Κρονίων
urn:cts:greekLit:tlg0012.tlg002.omar:12.406	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
urn:cts:greekLit:tlg0012.tlg002.omar:12.407	ἡ δ' ἔθει οὐ μάλα πολλὸν ἐπὶ χρόνον: αἶψα γὰρ ἦλθε
urn:cts:greekLit:tlg0012.tlg002.omar:12.408	κεκληγὼς Ζέφυρος μεγάλῃ σὺν λαίλαπι θύων,
urn:cts:greekLit:tlg0012.tlg002.omar:12.409	ἱστοῦ δὲ προτόνους ἔρρηξ' ἀνέμοιο θύελλα
urn:cts:greekLit:tlg0012.tlg002.omar:12.410	ἀμφοτέρους: ἱστὸς δ' ὀπίσω πέσεν,  ὅπλα τε πάντα
urn:cts:greekLit:tlg0012.tlg002.omar:12.411	εἰς ἄντλον κατέχυνθ'. ὁ δ' ἄρα πρυμνῇ ἐνὶ νηὶ
urn:cts:greekLit:tlg0012.tlg002.omar:12.412	πλῆξε κυβερνήτεω κεφαλήν, σὺν δ' ὀστέ' ἄραξε
urn:cts:greekLit:tlg0012.tlg002.omar:12.413	πάντ' ἄμυδις κεφαλῆς: ὁ δ' ἄρ' ἀρνευτῆρι ἐοικὼς
urn:cts:greekLit:tlg0012.tlg002.omar:12.414	κάππες' ἀπ' ἰκριόφιν, λίπε δ' ὀστέα θυμὸς ἀγήνωρ.
urn:cts:greekLit:tlg0012.tlg002.omar:12.415	Ζεὺς δ' ἄμυδις βρόντησε καὶ ἔμβαλε νηὶ κεραυνόν:
urn:cts:greekLit:tlg0012.tlg002.omar:12.416	ἡ δ' ἐλελίχθη πᾶσα Διὸς πληγεῖσα κεραυνῷ,
urn:cts:greekLit:tlg0012.tlg002.omar:12.417	ἐν δὲ θεείου πλῆτο, πέσον δ' ἐκ νηὸς ἑταῖροι.
urn:cts:greekLit:tlg0012.tlg002.omar:12.418	οἱ δὲ κορώνῃσιν ἴκελοι περὶ νῆα μέλαιναν
urn:cts:greekLit:tlg0012.tlg002.omar:12.419	κύμασιν ἐμφορέοντο, θεὸς δ' ἀποαίνυτο νόστον.
urn:cts:greekLit:tlg0012.tlg002.omar:12.420	αὐτὰρ ἐγὼ διὰ νηὸς ἐφοίτων,  ὄφρ' ἀπὸ τοίχους
urn:cts:greekLit:tlg0012.tlg002.omar:12.421	λῦσε κλύδων τρόπιος, τὴν δὲ ψιλὴν φέρε κῦμα,
urn:cts:greekLit:tlg0012.tlg002.omar:12.422	ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπ' αὐτῷ
urn:cts:greekLit:tlg0012.tlg002.omar:12.423	ἐπίτονος βέβλητο, βοὸς ῥινοῖο τετευχώς:
urn:cts:greekLit:tlg0012.tlg002.omar:12.424	τῷ ῥ' ἄμφω συνέεργον, ὁμοῦ τρόπιν ἠδὲ καὶ ἱστόν,
urn:cts:greekLit:tlg0012.tlg002.omar:12.425	ἑζόμενος δ' ἐπὶ τοῖς φερόμην ὀλοοῖς ἀνέμοισιν.
urn:cts:greekLit:tlg0012.tlg002.omar:12.426	“ἔνθ' ἦ τοι Ζέφυρος μὲν ἐπαύσατο λαίλαπι θύων,
urn:cts:greekLit:tlg0012.tlg002.omar:12.427	ἦλθε δ' ἐπὶ Νότος ὦκα, φέρων ἐμῷ ἄλγεα θυμῷ,
urn:cts:greekLit:tlg0012.tlg002.omar:12.428	ὄφρ' ἔτι τὴν ὀλοὴν ἀναμετρήσαιμι Χάρυβδιν.
urn:cts:greekLit:tlg0012.tlg002.omar:12.429	παννύχιος φερόμην, ἅμα δ' ἠελίῳ ἀνιόντι
urn:cts:greekLit:tlg0012.tlg002.omar:12.430	ἦλθον ἐπὶ Σκύλλης σκόπελον δεινήν τε Χάρυβδιν.
urn:cts:greekLit:tlg0012.tlg002.omar:12.431	ἡ μὲν ἀνερροίβδησε θαλάσσης ἁλμυρὸν ὕδωρ:
urn:cts:greekLit:tlg0012.tlg002.omar:12.432	αὐτὰρ ἐγὼ ποτὶ μακρὸν ἐρινεὸν ὑψός' ἀερθείς,
urn:cts:greekLit:tlg0012.tlg002.omar:12.433	τῷ προσφὺς ἐχόμην ὡς νυκτερίς. οὐδέ πῃ εἶχον
urn:cts:greekLit:tlg0012.tlg002.omar:12.434	οὔτε στηρίξαι ποσὶν ἔμπεδον οὔτ' ἐπιβῆναι:
urn:cts:greekLit:tlg0012.tlg002.omar:12.435	ῥίζαι γὰρ ἑκὰς εἶχον, ἀπήωροι δ' ἔσαν ὄζοι,
urn:cts:greekLit:tlg0012.tlg002.omar:12.436	μακροί τε μεγάλοι τε, κατεσκίαον δὲ Χάρυβδιν.
urn:cts:greekLit:tlg0012.tlg002.omar:12.437	νωλεμέως δ' ἐχόμην, ὄφρ' ἐξεμέσειεν ὀπίσσω
urn:cts:greekLit:tlg0012.tlg002.omar:12.438	ἱστὸν καὶ τρόπιν αὖτις: ἐελδομένῳ δέ μοι ἦλθον
urn:cts:greekLit:tlg0012.tlg002.omar:12.439	ὄψ': ἦμος δ' ἐπὶ δόρπον ἀνὴρ ἀγορῆθεν ἀνέστη
urn:cts:greekLit:tlg0012.tlg002.omar:12.440	κρίνων νείκεα πολλὰ δικαζομένων αἰζηῶν,
urn:cts:greekLit:tlg0012.tlg002.omar:12.441	τῆμος δὴ τά γε δοῦρα Χαρύβδιος ἐξεφαάνθη.
urn:cts:greekLit:tlg0012.tlg002.omar:12.442	ἧκα δ' ἐγὼ καθύπερθε πόδας καὶ χεῖρε φέρεσθαι,
urn:cts:greekLit:tlg0012.tlg002.omar:12.443	μέσσῳ δ' ἐνδούπησα παρὲξ περιμήκεα δοῦρα,
urn:cts:greekLit:tlg0012.tlg002.omar:12.444	ἑζόμενος δ' ἐπὶ τοῖσι διήρεσα χερσὶν ἐμῇσι.
urn:cts:greekLit:tlg0012.tlg002.omar:12.445	Σκύλλην δ' οὐκέτ' ἔασε πατὴρ ἀνδρῶν τε θεῶν τε
urn:cts:greekLit:tlg0012.tlg002.omar:12.446	εἰσιδέειν: οὐ γάρ κεν ὑπέκφυγον αἰπὺν ὄλεθρον.
urn:cts:greekLit:tlg0012.tlg002.omar:12.447	“ἔνθεν δ' ἐννῆμαρ φερόμην, δεκάτῃ δέ με νυκτὶ
urn:cts:greekLit:tlg0012.tlg002.omar:12.448	νῆσον ἐς ̓Ωγυγίην πέλασαν θεοί, ἔνθα Καλυψὼ
urn:cts:greekLit:tlg0012.tlg002.omar:12.449	ναίει ἐυπλόκαμος, δεινὴ θεὸς αὐδήεσσα,
urn:cts:greekLit:tlg0012.tlg002.omar:12.450	ἥ μ' ἐφίλει τ' ἐκόμει τε.  τί τοι τάδε μυθολογεύω;
urn:cts:greekLit:tlg0012.tlg002.omar:12.451	ἤδη γάρ τοι χθιζὸς ἐμυθεόμην ἐνὶ οἴκῳ
urn:cts:greekLit:tlg0012.tlg002.omar:12.452	σοί τε καὶ ἰφθίμῃ ἀλόχῳ: ἐχθρὸν δέ μοί ἐστιν
urn:cts:greekLit:tlg0012.tlg002.omar:12.453	αὖτις ἀριζήλως εἰρημένα μυθολογεύειν.”
urn:cts:greekLit:tlg0012.tlg002.omar:13.1	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
urn:cts:greekLit:tlg0012.tlg002.omar:13.2	κηληθμῷ δ' ἔσχοντο κατὰ μέγαρα σκιόεντα.
urn:cts:greekLit:tlg0012.tlg002.omar:13.3	τὸν δ' αὖτ' ̓Αλκίνοος ἀπαμείβετο φώνησέν τε:
urn:cts:greekLit:tlg0012.tlg002.omar:13.4	“ὦ ̓Οδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,
urn:cts:greekLit:tlg0012.tlg002.omar:13.5	ὑψερεφές,  τῷ ς' οὔ τι παλιμπλαγχθέντα γ' ὀί̈ω
urn:cts:greekLit:tlg0012.tlg002.omar:13.6	ἂψ ἀπονοστήσειν, εἰ καὶ μάλα πολλὰ πέπονθας.
urn:cts:greekLit:tlg0012.tlg002.omar:13.7	ὑμέων δ' ἀνδρὶ ἑκάστῳ ἐφιέμενος τάδε εἴρω,
urn:cts:greekLit:tlg0012.tlg002.omar:13.8	ὅσσοι ἐνὶ μεγάροισι γερούσιον αἴθοπα οἶνον
urn:cts:greekLit:tlg0012.tlg002.omar:13.9	αἰεὶ πίνετ' ἐμοῖσιν, ἀκουάζεσθε δ' ἀοιδοῦ.
urn:cts:greekLit:tlg0012.tlg002.omar:13.10	εἵματα μὲν δὴ ξείνῳ ἐϋξέστῃ ἐνὶ χηλῷ
urn:cts:greekLit:tlg0012.tlg002.omar:13.11	κεῖται καὶ χρυσὸς πολυδαίδαλος ἄλλα τε πάντα
urn:cts:greekLit:tlg0012.tlg002.omar:13.12	δῶρ', ὅσα Φαιήκων βουληφόροι ἐνθάδ' ἔνεικαν:
urn:cts:greekLit:tlg0012.tlg002.omar:13.13	ἀλλ' ἄγε οἱ δῶμεν τρίποδα μέγαν ἠδὲ λέβητα
urn:cts:greekLit:tlg0012.tlg002.omar:13.14	ἀνδρακάς: ἡμεῖς δ' αὖτε ἀγειρόμενοι κατὰ δῆμον
urn:cts:greekLit:tlg0012.tlg002.omar:13.15	τισόμεθ': ἀργαλέον γὰρ ἕνα προικὸς χαρίσασθαι.”
urn:cts:greekLit:tlg0012.tlg002.omar:13.16	ὣς ἔφατ' ̓Αλκίνοος, τοῖσιν δ' ἐπιὴνδανε μῦθος.
urn:cts:greekLit:tlg0012.tlg002.omar:13.17	οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.omar:13.18	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:13.19	νῆάδ' ἐπεσσεύοντο, φέρον δ' εὐήνορα χαλκόν.
urn:cts:greekLit:tlg0012.tlg002.omar:13.20	καὶ τὰ μὲν εὖ κατέθηχ' ἱερὸν μένος ̓Αλκινόοιο,
urn:cts:greekLit:tlg0012.tlg002.omar:13.21	αὐτὸς ἰὼν διὰ νηὸς ὑπὸ ζυγά, μή τιν' ἑταίρων
urn:cts:greekLit:tlg0012.tlg002.omar:13.22	βλάπτοι ἐλαυνόντων, ὁπότε σπερχοίατ' ἐρετμοῖς.
urn:cts:greekLit:tlg0012.tlg002.omar:13.23	οἱ δ' εἰς ̓Αλκινόοιο κίον καὶ δαῖτ' ἀλέγυνον.
urn:cts:greekLit:tlg0012.tlg002.omar:13.24	τοῖσι δὲ βοῦν ἱέρευς' ἱερὸν μένος ̓Αλκινόοιο
urn:cts:greekLit:tlg0012.tlg002.omar:13.25	Ζηνὶ κελαινεφέϊ Κρονίδῃ,  ὃς πᾶσιν ἀνάσσει.
urn:cts:greekLit:tlg0012.tlg002.omar:13.26	μῆρα δὲ κήαντες δαίνυντ' ἐρικυδέα δαῖτα
urn:cts:greekLit:tlg0012.tlg002.omar:13.27	τερπόμενοι: μετὰ δέ σφιν ἐμέλπετο θεῖος ἀοιδός,
urn:cts:greekLit:tlg0012.tlg002.omar:13.28	Δημόδοκος, λαοῖσι τετιμένος. αὐτὰρ ̓Οδυσσεὺς
urn:cts:greekLit:tlg0012.tlg002.omar:13.29	πολλὰ πρὸς ἠέλιον κεφαλὴν τρέπε παμφανόωντα,
urn:cts:greekLit:tlg0012.tlg002.omar:13.30	δῦναι ἐπειγόμενος: δὴ γὰρ μενέαινε νέεσθαι.
urn:cts:greekLit:tlg0012.tlg002.omar:13.31	ὡς δ' ὅτ' ἀνὴρ δόρποιο λιλαίεται, ᾧ τε πανῆμαρ
urn:cts:greekLit:tlg0012.tlg002.omar:13.32	νειὸν ἀν' ἕλκητον βόε οἴνοπε πηκτὸν ἄροτρον:
urn:cts:greekLit:tlg0012.tlg002.omar:13.33	ἀσπασίως δ' ἄρα τῷ κατέδυ φάος ἠελίοιο
urn:cts:greekLit:tlg0012.tlg002.omar:13.34	δόρπον ἐποίχεσθαι, βλάβεται δέ τε γούνατ' ἰόντι:
urn:cts:greekLit:tlg0012.tlg002.omar:13.35	ὣς ̓Οδυσῆ' ἀσπαστὸν ἔδυ φάος ἠελίοιο.
urn:cts:greekLit:tlg0012.tlg002.omar:13.36	αἶψα δὲ Φαιήκεσσι φιληρέτμοισι μετηύδα,
urn:cts:greekLit:tlg0012.tlg002.omar:13.37	̓Αλκινόῳ δὲ μάλιστα πιφαυσκόμενος φάτο μῦθον:
urn:cts:greekLit:tlg0012.tlg002.omar:13.38	“̓Αλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.omar:13.39	πέμπετέ με σπείσαντες ἀπήμονα, χαίρετε δ' αὐτοί:
urn:cts:greekLit:tlg0012.tlg002.omar:13.40	ἤδη γὰρ τετέλεσται ἅ μοι φίλος ἤθελε θυμός,
urn:cts:greekLit:tlg0012.tlg002.omar:13.41	πομπὴ καὶ φίλα δῶρα, τά μοι θεοὶ Οὐρανίωνες
urn:cts:greekLit:tlg0012.tlg002.omar:13.42	ὄλβια ποιήσειαν: ἀμύμονα δ' οἴκοι ἄκοιτιν
urn:cts:greekLit:tlg0012.tlg002.omar:13.43	νοστήσας εὕροιμι σὺν ἀρτεμέεσσι φίλοισιν.
urn:cts:greekLit:tlg0012.tlg002.omar:13.44	ὑμεῖς δ' αὖθι μένοντες ἐϋφραίνοιτε γυναῖκας
urn:cts:greekLit:tlg0012.tlg002.omar:13.45	κουριδίας καὶ τέκνα: θεοὶ δ' ἀρετὴν ὀπάσειαν
urn:cts:greekLit:tlg0012.tlg002.omar:13.46	παντοίην, καὶ μή τι κακὸν μεταδήμιον εἴη.”
urn:cts:greekLit:tlg0012.tlg002.omar:13.47	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
urn:cts:greekLit:tlg0012.tlg002.omar:13.48	πεμπέμεναι τὸν ξεῖνον, ἐπεὶ κατὰ μοῖραν ἔειπεν.
urn:cts:greekLit:tlg0012.tlg002.omar:13.49	καὶ τότε κήρυκα προσέφη μένος ̓Αλκινόοιο:
urn:cts:greekLit:tlg0012.tlg002.omar:13.50	“Ποντόνοε,  κρητῆρα κερασσάμενος μέθυ νεῖμον
urn:cts:greekLit:tlg0012.tlg002.omar:13.51	πᾶσιν ἀνὰ μέγαρον, ὄφρ' εὐξάμενοι Διὶ πατρὶ
urn:cts:greekLit:tlg0012.tlg002.omar:13.52	τὸν ξεῖνον πέμπωμεν ἑὴν ἐς πατρίδα γαῖαν.”
urn:cts:greekLit:tlg0012.tlg002.omar:13.53	ὣς φάτο, Ποντόνοος δὲ μελίφρονα οἶνον ἐκίρνα,
urn:cts:greekLit:tlg0012.tlg002.omar:13.54	νώμησεν δ' ἄρα πᾶσιν ἐπισταδόν: οἱ δὲ θεοῖσιν
urn:cts:greekLit:tlg0012.tlg002.omar:13.55	ἔσπεισαν μακάρεσσι,  τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:13.56	αὐτόθεν ἐξ ἑδρέων. ἀνὰ δ' ἵστατο δῖος ̓Οδυσσεύς,
urn:cts:greekLit:tlg0012.tlg002.omar:13.57	̓Αρήτῃ δ' ἐν χειρὶ τίθει δέπας ἀμφικύπελλον,
urn:cts:greekLit:tlg0012.tlg002.omar:13.58	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:13.59	“χαῖρέ μοι, ὦ βασίλεια, διαμπερές, εἰς ὅ κε γῆρας
urn:cts:greekLit:tlg0012.tlg002.omar:13.60	ἔλθῃ καὶ θάνατος,  τά τ' ἐπ' ἀνθρώποισι πέλονται.
urn:cts:greekLit:tlg0012.tlg002.omar:13.61	αὐτὰρ ἐγὼ νέομαι: σὺ δὲ τέρπεο τῷδ' ἐνὶ οἴκῳ
urn:cts:greekLit:tlg0012.tlg002.omar:13.62	παισί τε καὶ λαοῖσι καὶ ̓Αλκινόῳ βασιλῆϊ.”
urn:cts:greekLit:tlg0012.tlg002.omar:13.63	ὣς εἰπὼν ὑπὲρ οὐδὸν ἐβήσετο δῖος ̓Οδυσσεύς,
urn:cts:greekLit:tlg0012.tlg002.omar:13.64	τῷ δ' ἅμα κήρυκα προί̈ει μένος ̓Αλκινόοιο,
urn:cts:greekLit:tlg0012.tlg002.omar:13.65	ἡγεῖσθαι ἐπὶ νῆα θοὴν καὶ θῖνα θαλάσσης:
urn:cts:greekLit:tlg0012.tlg002.omar:13.66	̓Αρήτη δ' ἄρα οἱ δμῳὰς ἅμ' ἔπεμπε γυναῖκας,
urn:cts:greekLit:tlg0012.tlg002.omar:13.67	τὴν μὲν φᾶρος ἔχουσαν ἐϋπλυνὲς ἠδὲ χιτῶνα,
urn:cts:greekLit:tlg0012.tlg002.omar:13.68	τὴν δ' ἑτέρην χηλὸν πυκινὴν ἅμ' ὄπασσε κομίζειν:
urn:cts:greekLit:tlg0012.tlg002.omar:13.69	ἡ δ' ἄλλη σῖτόν τ' ἔφερεν καὶ οἶνον ἐρυθρόν.
urn:cts:greekLit:tlg0012.tlg002.omar:13.70	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.omar:13.71	αἶψα τά γ' ἐν νηὶ̈ γλαφυρῇ πομπῆες ἀγαυοὶ
urn:cts:greekLit:tlg0012.tlg002.omar:13.72	δεξάμενοι κατέθεντο, πόσιν καὶ βρῶσιν ἅπασαν:
urn:cts:greekLit:tlg0012.tlg002.omar:13.73	κὰδ δ' ἄρ' ̓Οδυσσῆϊ στόρεσαν ῥῆγός τε λίνον τε
urn:cts:greekLit:tlg0012.tlg002.omar:13.74	νηὸς ἐπ' ἰκριόφιν γλαφυρῆς, ἵνα νήγρετον εὕδοι,
urn:cts:greekLit:tlg0012.tlg002.omar:13.75	πρυμνῆς: ἂν δὲ καὶ αὐτὸς ἐβήσετο καὶ κατέλεκτο
urn:cts:greekLit:tlg0012.tlg002.omar:13.76	σιγῇ: τοὶ δὲ καθῖζον ἐπὶ κληῖ̈σιν ἕκαστοι
urn:cts:greekLit:tlg0012.tlg002.omar:13.77	κόσμῳ, πεῖσμα δ' ἔλυσαν ἀπὸ τρητοῖο λίθοις.
urn:cts:greekLit:tlg0012.tlg002.omar:13.78	εὖθ' οἱ ἀνακλινθέντες ἀνερρίπτουν ἅλα πηδῷ,
urn:cts:greekLit:tlg0012.tlg002.omar:13.79	καὶ τῷ νήδυμος ὕπνος ἐπὶ βλεφάροισιν ἔπιπτε,
urn:cts:greekLit:tlg0012.tlg002.omar:13.80	νήγρετος,  ἥδιστος, θανάτῳ ἄγχιστα ἐοικώς.
urn:cts:greekLit:tlg0012.tlg002.omar:13.81	ἡ δ', ὥς τ' ἐν πεδίῳ τετράοροι ἄρσενες ἵπποι,
urn:cts:greekLit:tlg0012.tlg002.omar:13.82	πάντες ἅμ' ὁρμηθέντες ὑπὸ πληγῇσιν ἱμάσθλης,
urn:cts:greekLit:tlg0012.tlg002.omar:13.83	ὑψός' ἀειρόμενοι ῥίμφα πρήσσουσι κέλευθον,
urn:cts:greekLit:tlg0012.tlg002.omar:13.84	ὣς ἄρα τῆς πρύμνη μὲν ἀείρετο, κῦμα δ' ὄπισθε
urn:cts:greekLit:tlg0012.tlg002.omar:13.85	πορφύρεον μέγα θῦε πολυφλοίσβοιο θαλάσσης.
urn:cts:greekLit:tlg0012.tlg002.omar:13.86	ἡ δὲ μάλ' ἀσφαλέως θέεν ἔμπεδον: οὐδέ κεν ἴρηξ
urn:cts:greekLit:tlg0012.tlg002.omar:13.87	κίρκος ὁμαρτήσειεν, ἐλαφρότατος πετεηνῶν.
urn:cts:greekLit:tlg0012.tlg002.omar:13.88	ὣς ἡ ῥίμφα θέουσα θαλάσσης κύματ' ἔταμνεν,
urn:cts:greekLit:tlg0012.tlg002.omar:13.89	ἄνδρα φέρουσα θεοῖς ἐναλίγκια μήδε' ἔχοντα:
urn:cts:greekLit:tlg0012.tlg002.omar:13.90	ὃς πρὶν μὲν μάλα πολλὰ πάθ' ἄλγεα ὃν κατὰ θυμὸν
urn:cts:greekLit:tlg0012.tlg002.omar:13.91	ἀνδρῶν τε πτολέμους ἀλεγεινά τε κύματα πείρων,
urn:cts:greekLit:tlg0012.tlg002.omar:13.92	δὴ τότε γ' ἀτρέμας εὗδε, λελασμένος ὅσς' ἐπεπόνθει.
urn:cts:greekLit:tlg0012.tlg002.omar:13.93	εὖτ' ἀστὴρ ὑπερέσχε φαάντατος, ὅς τε μάλιστα
urn:cts:greekLit:tlg0012.tlg002.omar:13.94	ἔρχεται ἀγγέλλων φάος ̓Ηοῦς ἠριγενείης,
urn:cts:greekLit:tlg0012.tlg002.omar:13.95	τῆμος δὴ νήσῳ προσεπίλνατο ποντοπόρος νηῦς.
urn:cts:greekLit:tlg0012.tlg002.omar:13.96	Φόρκυνος δέ τίς ἐστι λιμήν, ἁλίοιο γέροντος,
urn:cts:greekLit:tlg0012.tlg002.omar:13.97	ἐν δήμῳ ̓Ιθάκης: δύο δὲ προβλῆτες ἐν αὐτῷ
urn:cts:greekLit:tlg0012.tlg002.omar:13.98	ἀκταὶ ἀπορρῶγες, λιμένος ποτιπεπτηυῖαι,
urn:cts:greekLit:tlg0012.tlg002.omar:13.99	αἵ τ' ἀνέμων σκεπόωσι δυσαήων μέγα κῦμα
urn:cts:greekLit:tlg0012.tlg002.omar:13.100	ἔκτοθεν: ἔντοσθεν δέ τ' ἄνευ δεσμοῖο μένουσι
urn:cts:greekLit:tlg0012.tlg002.omar:13.101	νῆες ἐύ̈σσελμοι, ὅτ' ἂν ὅρμου μέτρον ἵκωνται.
urn:cts:greekLit:tlg0012.tlg002.omar:13.102	αὐτὰρ ἐπὶ κρατὸς λιμένος τανύφυλλος ἐλαίη,
urn:cts:greekLit:tlg0012.tlg002.omar:13.103	ἀγχόθι δ' αὐτῆς ἄντρον ἐπήρατον ἠεροειδές,
urn:cts:greekLit:tlg0012.tlg002.omar:13.104	ἱρὸν νυμφάων αἱ νηϊάδες καλέονται.
urn:cts:greekLit:tlg0012.tlg002.omar:13.105	ἐν δὲ κρητῆρές τε καὶ ἀμφιφορῆες ἔασιν
urn:cts:greekLit:tlg0012.tlg002.omar:13.106	λάϊνοι: ἔνθα δ' ἔπειτα τιθαιβώσσουσι μέλισσαι.
urn:cts:greekLit:tlg0012.tlg002.omar:13.107	ἐν δ' ἱστοὶ λίθεοι περιμήκεες, ἔνθα τε νύμφαι
urn:cts:greekLit:tlg0012.tlg002.omar:13.108	φάρε' ὑφαίνουσιν ἁλιπόρφυρα, θαῦμα ἰδέσθαι:
urn:cts:greekLit:tlg0012.tlg002.omar:13.109	ἐν δ' ὕδατ' ἀενάοντα. δύω δέ τέ οἱ θύραι εἰσίν,
urn:cts:greekLit:tlg0012.tlg002.omar:13.110	αἱ μὲν πρὸς Βορέαο καταιβαταὶ ἀνθρώποισιν,
urn:cts:greekLit:tlg0012.tlg002.omar:13.111	αἱ δ' αὖ πρὸς Νότου εἰσὶ θεώτεραι: οὐδέ τι κείνῃ
urn:cts:greekLit:tlg0012.tlg002.omar:13.112	ἄνδρες ἐσέρχονται, ἀλλ' ἀθανάτων ὁδός ἐστιν.
urn:cts:greekLit:tlg0012.tlg002.omar:13.113	ἔνθ' οἵ γ' εἰσέλασαν, πρὶν εἰδότες: ἡ μὲν ἔπειτα
urn:cts:greekLit:tlg0012.tlg002.omar:13.114	ἠπείρῳ ἐπέκελσεν, ὅσον τ' ἐπὶ ἥμισυ πάσης,
urn:cts:greekLit:tlg0012.tlg002.omar:13.115	σπερχομένη: τοῖον γὰρ ἐπείγετο χέρς' ἐρετάων:
urn:cts:greekLit:tlg0012.tlg002.omar:13.116	οἱ δ' ἐκ νηὸς βάντες ἐϋζύγου ἤπειρόνδε
urn:cts:greekLit:tlg0012.tlg002.omar:13.117	πρῶτον ̓Οδυσσῆα γλαφυρῆς ἐκ νηὸς ἄειραν
urn:cts:greekLit:tlg0012.tlg002.omar:13.118	αὐτῷ σύν τε λίνῳ καὶ ῥήγεϊ σιγαλόεντι,
urn:cts:greekLit:tlg0012.tlg002.omar:13.119	κὰδ δ' ἄρ' ἐπὶ ψαμάθῳ ἔθεσαν δεδμημένον ὕπνῳ,
urn:cts:greekLit:tlg0012.tlg002.omar:13.120	ἐκ δὲ κτήματ' ἄειραν,  ἅ οἱ Φαίηκες ἀγαυοὶ
urn:cts:greekLit:tlg0012.tlg002.omar:13.121	ὤπασαν οἴκαδ' ἰόντι διὰ μεγάθυμον ̓Αθήνην.
urn:cts:greekLit:tlg0012.tlg002.omar:13.122	καὶ τὰ μὲν οὖν παρὰ πυθμέν' ἐλαίης ἀθρόα θῆκαν
urn:cts:greekLit:tlg0012.tlg002.omar:13.123	ἐκτὸς ὁδοῦ, μή πώς τις ὁδιτάων ἀνθρώπων,
urn:cts:greekLit:tlg0012.tlg002.omar:13.124	πρίν γ' ̓Οδυσῆ' ἔγρεσθαι, ἐπελθὼν δηλήσαιτο:
urn:cts:greekLit:tlg0012.tlg002.omar:13.125	αὐτοὶ δ' αὖτ' οἶκόνδε πάλιν κίον.  οὐδ' ἐνοσίχθων
urn:cts:greekLit:tlg0012.tlg002.omar:13.126	λήθετ' ἀπειλάων, τὰς ἀντιθέῳ ̓Οδυσῆϊ
urn:cts:greekLit:tlg0012.tlg002.omar:13.127	πρῶτον ἐπηπείλησε, Διὸς δ' ἐξείρετο βουλήν:
urn:cts:greekLit:tlg0012.tlg002.omar:13.128	“Ζεῦ πάτερ, οὐκέτ' ἐγώ γε μετ' ἀθανάτοισι θεοῖσι
urn:cts:greekLit:tlg0012.tlg002.omar:13.129	τιμήεις ἔσομαι, ὅτε με βροτοὶ οὔ τι τίουσιν,
urn:cts:greekLit:tlg0012.tlg002.omar:13.130	Φαίηκες,  τοί πέρ τοι ἐμῆς ἔξ εἰσι γενέθλης.
urn:cts:greekLit:tlg0012.tlg002.omar:13.131	καὶ γὰρ νῦν ̓Οδυσῆ' ἐφάμην κακὰ πολλὰ παθόντα
urn:cts:greekLit:tlg0012.tlg002.omar:13.132	οἴκαδ' ἐλεύσεσθαι: νόστον δέ οἱ οὔ ποτ' ἀπηύρων
urn:cts:greekLit:tlg0012.tlg002.omar:13.133	πάγχυ, ἐπεὶ σὺ πρῶτον ὑπέσχεο καὶ κατένευσας.
urn:cts:greekLit:tlg0012.tlg002.omar:13.134	οἱ δ' εὕδοντ' ἐν νηὶ̈ θοῇ ἐπὶ πόντον ἄγοντες
urn:cts:greekLit:tlg0012.tlg002.omar:13.135	κάτθεσαν εἰν ̓Ιθάκῃ,  ἔδοσαν δέ οἱ ἄσπετα  δῶρα,
urn:cts:greekLit:tlg0012.tlg002.omar:13.136	χαλκόν τε χρυσόν τε ἅλις ἐσθῆτά θ' ὑφαντήν,
urn:cts:greekLit:tlg0012.tlg002.omar:13.137	πόλλ', ὅς' ἂν οὐδέ ποτε Τροίης ἐξήρατ' ̓Οδυσσεύς,
urn:cts:greekLit:tlg0012.tlg002.omar:13.138	εἴ περ ἀπήμων ἦλθε, λαχὼν ἀπὸ ληί̈δος αἶσαν.”
urn:cts:greekLit:tlg0012.tlg002.omar:13.139	τὸν δ' ἀπαμειβόμενος προσέφη νεφεληγερέτα Ζεὺς:
urn:cts:greekLit:tlg0012.tlg002.omar:13.140	“ὢ πόποι,  ἐννοσίγαι' εὐρυσθενές, οἷον ἔειπες.
urn:cts:greekLit:tlg0012.tlg002.omar:13.141	οὔ τί ς' ἀτιμάζουσι θεοί: χαλεπὸν δέ κεν εἴη
urn:cts:greekLit:tlg0012.tlg002.omar:13.142	πρεσβύτατον καὶ ἄριστον ἀτιμίῃσιν ἰάλλειν.
urn:cts:greekLit:tlg0012.tlg002.omar:13.143	ἀνδρῶν δ' εἴ πέρ τίς σε βίῃ καὶ κάρτεϊ εἴκων
urn:cts:greekLit:tlg0012.tlg002.omar:13.144	οὔ τι τίει. σοὶ δ' ἐστὶ καὶ ἐξοπίσω τίσις αἰεί.
urn:cts:greekLit:tlg0012.tlg002.omar:13.145	ἔρξον ὅπως ἐθέλεις καί τοι φίλον ἔπλετο θυμῷ.”
urn:cts:greekLit:tlg0012.tlg002.omar:13.146	τὸν δ' ἠμείβετ' ἔπειτα Ποσειδάων ἐνοσίχθων:
urn:cts:greekLit:tlg0012.tlg002.omar:13.147	“αἶψά κ' ἐγὼν ἔρξαιμι, κελαινεφές, ὡς ἀγορεύεις:
urn:cts:greekLit:tlg0012.tlg002.omar:13.148	ἀλλὰ σὸν αἰεὶ θυμὸν ὀπίζομαι ἠδ' ἀλεείνω.
urn:cts:greekLit:tlg0012.tlg002.omar:13.149	νῦν αὖ Φαιήκων ἐθέλω περικαλλέα νῆα,
urn:cts:greekLit:tlg0012.tlg002.omar:13.150	ἐκ πομπῆς ἀνιοῦσαν,  ἐν ἠεροειδέϊ πόντῳ
urn:cts:greekLit:tlg0012.tlg002.omar:13.151	ῥαῖσαι, ἵν' ἤδη σχῶνται, ἀπολλήξωσι δὲ πομπῆς
urn:cts:greekLit:tlg0012.tlg002.omar:13.152	ἀνθρώπων, μέγα δέ σφιν ὄρος πόλει ἀμφικαλύψαι.”
urn:cts:greekLit:tlg0012.tlg002.omar:13.153	τὸν δ' ἀπαμειβόμενος προσέφη νεφεληγερέτα Ζεύς:
urn:cts:greekLit:tlg0012.tlg002.omar:13.154	“ὢ πέπον, ὡς μὲν ἐμῷ θυμῷ δοκεῖ εἶναι ἄριστα,
urn:cts:greekLit:tlg0012.tlg002.omar:13.155	ὁππότε κεν δὴ πάντες ἐλαυνομένην προί̈δωνται
urn:cts:greekLit:tlg0012.tlg002.omar:13.156	λαοὶ ἀπὸ πτόλιος, θεῖναι λίθον ἐγγύθι γαίης
urn:cts:greekLit:tlg0012.tlg002.omar:13.157	νηὶ̈ θοῇ ἴκελον, ἵνα θαυμάζωσιν ἅπαντες
urn:cts:greekLit:tlg0012.tlg002.omar:13.158	ἄνθρωποι, μέγα δέ σφιν ὄρος πόλει ἀμφικαλύψαι.”
urn:cts:greekLit:tlg0012.tlg002.omar:13.159	αὐτὰρ ἐπεὶ τό γ' ἄκουσε Ποσειδάων ἐνοσίχθων,
urn:cts:greekLit:tlg0012.tlg002.omar:13.160	βῆ ῥ' ἴμεν ἐς Σχερίην,  ὅθι Φαίηκες γεγάασιν.
urn:cts:greekLit:tlg0012.tlg002.omar:13.161	ἔνθ' ἔμεν': ἡ δὲ μάλα σχεδὸν ἤλυθε ποντοπόρος νηῦς
urn:cts:greekLit:tlg0012.tlg002.omar:13.162	ῥίμφα διωκομένη: τῆς δὲ σχεδὸν ἦλθ' ἐνοσίχθων,
urn:cts:greekLit:tlg0012.tlg002.omar:13.163	ὅς μιν λᾶαν ἔθηκε καὶ ἐρρίζωσεν ἔνερθε
urn:cts:greekLit:tlg0012.tlg002.omar:13.164	χειρὶ καταπρηνεῖ ἐλάσας: ὁ δὲ νόσφι βεβήκει.
urn:cts:greekLit:tlg0012.tlg002.omar:13.165	οἱ δὲ πρὸς ἀλλήλους ἔπεα πτερόεντ' ἀγόρευον
urn:cts:greekLit:tlg0012.tlg002.omar:13.166	Φαίηκες δολιχήρετμοι, ναυσίκλυτοι ἄνδρες.
urn:cts:greekLit:tlg0012.tlg002.omar:13.167	ὧδε δέ τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:13.168	“ὤ μοι, τίς δὴ νῆα θοὴν ἐπέδης' ἐνὶ πόντῳ
urn:cts:greekLit:tlg0012.tlg002.omar:13.169	οἴκαδ' ἐλαυνομένην; καὶ δὴ προὐφαίνετο πᾶσα.”
urn:cts:greekLit:tlg0012.tlg002.omar:13.170	ὣς ἄρα τις εἴπεσκε: τὰ δ' οὐκ ἴσαν ὡς ἐτέτυκτο.
urn:cts:greekLit:tlg0012.tlg002.omar:13.171	τοῖσιν δ' ̓Αλκίνοος ἀγορήσατο καὶ μετέειπεν:
urn:cts:greekLit:tlg0012.tlg002.omar:13.172	“ὢ πόποι, ἦ μάλα δή με παλαίφατα θέσφαθ' ἱκάνει
urn:cts:greekLit:tlg0012.tlg002.omar:13.173	πατρὸς ἐμοῦ, ὃς ἔφασκε Ποσειδάων' ἀγάσασθαι
urn:cts:greekLit:tlg0012.tlg002.omar:13.174	ἡμῖν, οὕνεκα πομποὶ ἀπήμονές εἰμεν ἁπάντων.
urn:cts:greekLit:tlg0012.tlg002.omar:13.175	φῆ ποτὲ Φαιήκων ἀνδρῶν περικαλλέα, νῆα,
urn:cts:greekLit:tlg0012.tlg002.omar:13.176	ἐκ πομπῆς ἀνιοῦσαν, ἐν ἠεροειδέϊ πόντῳ
urn:cts:greekLit:tlg0012.tlg002.omar:13.177	ῥαισέμεναι, μέγα δ' ἧμιν ὄρος πόλει ἀμφικαλύψειν.
urn:cts:greekLit:tlg0012.tlg002.omar:13.178	ὣς ἀγόρευ' ὁ γέρων: τὰ δὲ δὴ νῦν πάντα τελεῖται.
urn:cts:greekLit:tlg0012.tlg002.omar:13.179	ἀλλ' ἄγεθ', ὡς ἂν ἐγὼ εἴπω, πειθώμεθα πάντες:
urn:cts:greekLit:tlg0012.tlg002.omar:13.180	πομπῆς μὲν παύσασθε βροτῶν,  ὅτε κέν τις ἵκηται
urn:cts:greekLit:tlg0012.tlg002.omar:13.181	ἡμέτερον προτὶ ἄστυ: Ποσειδάωνι δὲ ταύρους
urn:cts:greekLit:tlg0012.tlg002.omar:13.182	δώδεκα κεκριμένους ἱερεύσομεν, αἴ κ' ἐλεήσῃ,
urn:cts:greekLit:tlg0012.tlg002.omar:13.183	μηδ' ἡμῖν περίμηκες ὄρος πόλει ἀμφικαλύψῃ.”
urn:cts:greekLit:tlg0012.tlg002.omar:13.184	ὣς ἔφαθ', οἱ δ' ἔδεισαν, ἑτοιμάσσαντο δὲ ταύρους.
urn:cts:greekLit:tlg0012.tlg002.omar:13.185	ὣς οἱ μέν ῥ' εὔχοντο Ποσειδάωνι ἄνακτι
urn:cts:greekLit:tlg0012.tlg002.omar:13.186	δήμου Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.omar:13.187	ἑσταότες περὶ βωμόν. ὁ δ' ἔγρετο δῖος ̓Οδυσσεὺς
urn:cts:greekLit:tlg0012.tlg002.omar:13.188	εὕδων ἐν γαίῃ πατρωί̈ῃ, οὐδέ μιν ἔγνω,
urn:cts:greekLit:tlg0012.tlg002.omar:13.189	ἤδη δὴν ἀπεών: περὶ γὰρ θεὸς ἠέρα χεῦε
urn:cts:greekLit:tlg0012.tlg002.omar:13.190	Παλλὰς ̓Αθηναίη,  κούρη Διός, ὄφρα μιν αὐτὸν
urn:cts:greekLit:tlg0012.tlg002.omar:13.191	ἄγνωστον τεύξειεν ἕκαστά τε μυθήσαιτο,
urn:cts:greekLit:tlg0012.tlg002.omar:13.192	μή μιν πρὶν ἄλοχος γνοίη ἀστοί τε φίλοι τε,
urn:cts:greekLit:tlg0012.tlg002.omar:13.193	πρὶν πᾶσαν μνηστῆρας ὑπερβασίην ἀποτῖσαι.
urn:cts:greekLit:tlg0012.tlg002.omar:13.194	τοὔνεκ' ἄρ' ἀλλοειδέα φαινέσκετο πάντα ἄνακτι,
urn:cts:greekLit:tlg0012.tlg002.omar:13.195	ἀτραπιτοί τε διηνεκέες λιμένες τε πάνορμοι
urn:cts:greekLit:tlg0012.tlg002.omar:13.196	πέτραι τ' ἠλίβατοι καὶ δένδρεα τηλεθόωντα.
urn:cts:greekLit:tlg0012.tlg002.omar:13.197	στῆ δ' ἄρ' ἀναί̈ξας καί ῥ' εἴσιδε πατρίδα γαῖαν:
urn:cts:greekLit:tlg0012.tlg002.omar:13.198	ᾤμωξέν τ' ἄρ ἔπειτα καὶ ὣ πεπλήγετο μηρὼ
urn:cts:greekLit:tlg0012.tlg002.omar:13.199	χερσὶ καταπρηνέσς', ὀλοφυρόμενος δ' ἔπος ηὔδα:
urn:cts:greekLit:tlg0012.tlg002.omar:13.200	“ὤ μοι ἐγώ,  τέων αὖτε βροτῶν ἐς γαῖαν ἱκάνω;
urn:cts:greekLit:tlg0012.tlg002.omar:13.201	ἦ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.omar:13.202	ἦε φιλόξεινοι, καί σφιν νόος ἐστὶ θεουδής;
urn:cts:greekLit:tlg0012.tlg002.omar:13.203	πῇ δὴ χρήματα πολλὰ φέρω τάδε; πῇ τε καὶ αὐτὸς
urn:cts:greekLit:tlg0012.tlg002.omar:13.204	πλάζομαι; αἴθ' ὄφελον μεῖναι παρὰ Φαιήκεσσιν
urn:cts:greekLit:tlg0012.tlg002.omar:13.205	αὐτοῦ: ἐγὼ δέ κεν ἄλλον ὑπερμενέων βασιλήων
urn:cts:greekLit:tlg0012.tlg002.omar:13.206	ἐξικόμην, ὅς κέν μ' ἐφίλει καὶ ἔπεμπε νέεσθαι.
urn:cts:greekLit:tlg0012.tlg002.omar:13.207	νῦν δ' οὔτ' ἄρ πῃ θέσθαι ἐπίσταμαι, οὐδὲ μὲν αὐτοῦ
urn:cts:greekLit:tlg0012.tlg002.omar:13.208	καλλείψω, μή πώς μοι ἕλωρ ἄλλοισι γένηται.
urn:cts:greekLit:tlg0012.tlg002.omar:13.209	ὢ πόποι, οὐκ ἄρα πάντα νοήμονες οὐδὲ δίκαιοι
urn:cts:greekLit:tlg0012.tlg002.omar:13.210	ἦσαν Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.omar:13.211	οἵ μ' εἰς ἄλλην γαῖαν ἀπήγαγον, ἦ τέ μ' ἔφαντο
urn:cts:greekLit:tlg0012.tlg002.omar:13.212	ἄξειν εἰς ̓Ιθάκην εὐδείελον, οὐδ' ἐτέλεσσαν.
urn:cts:greekLit:tlg0012.tlg002.omar:13.213	Ζεὺς σφέας τίσαιτο ἱκετήσιος, ὅς τε καὶ ἄλλους
urn:cts:greekLit:tlg0012.tlg002.omar:13.214	ἀνθρώπους ἐφορᾷ καὶ τίνυται ὅς τις ἁμάρτῃ.
urn:cts:greekLit:tlg0012.tlg002.omar:13.215	ἀλλ' ἄγε δὴ τὰ χρήματ' ἀριθμήσω καὶ ἴδωμαι,
urn:cts:greekLit:tlg0012.tlg002.omar:13.216	μή τί μοι οἴχωνται κοίλης ἐπὶ νηὸς ἄγοντες.”
urn:cts:greekLit:tlg0012.tlg002.omar:13.217	“ὣς εἰπὼν τρίποδας περικαλλέας ἠδὲ λέβητας
urn:cts:greekLit:tlg0012.tlg002.omar:13.218	ἠρίθμει καὶ χρυσὸν ὑφαντά τε εἵματα καλά.
urn:cts:greekLit:tlg0012.tlg002.omar:13.219	τῶν μὲν ἄρ' ὀύ τι πόθει: ὁ δ' ὀδύρετο πατρίδα γαῖαν
urn:cts:greekLit:tlg0012.tlg002.omar:13.220	ἑρπύζων παρὰ θῖνα πολυφλοίσβοιο θαλάσσης,
urn:cts:greekLit:tlg0012.tlg002.omar:13.221	πόλλ' ὀλοφυρόμενος. σχεδόθεν δέ οἱ ἦλθεν ̓Αθήνη,
urn:cts:greekLit:tlg0012.tlg002.omar:13.222	ἀνδρὶ δέμας εἰκυῖα νέῳ, ἐπιβώτορι μήλων,
urn:cts:greekLit:tlg0012.tlg002.omar:13.223	παναπάλῳ, οἷοί τε ἀνάκτων παῖδες ἔασι,
urn:cts:greekLit:tlg0012.tlg002.omar:13.224	δίπτυχον ἀμφ' ὤμοισιν ἔχους' εὐεργέα λώπην:
urn:cts:greekLit:tlg0012.tlg002.omar:13.225	ποσσὶ δ' ὑπὸ λιπαροῖσι πέδιλ' ἔχε,  χερσὶ δ' ἄκοντα.
urn:cts:greekLit:tlg0012.tlg002.omar:13.226	τὴν δ' ̓Οδυσεὺς γήθησεν ἰδὼν καὶ ἐναντίος ἦλθε,
urn:cts:greekLit:tlg0012.tlg002.omar:13.227	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:13.228	“ὦ φίλ', ἐπεί σε πρῶτα κιχάνω τῷδ' ἐνὶ χώρῳ,
urn:cts:greekLit:tlg0012.tlg002.omar:13.229	χαῖρέ τε καὶ μή μοί τι κακῷ νόῳ ἀντιβολήσαις,
urn:cts:greekLit:tlg0012.tlg002.omar:13.230	ἀλλὰ σάω μὲν ταῦτα,  σάω δ' ἐμέ: σοὶ γὰρ ἐγώ γε
urn:cts:greekLit:tlg0012.tlg002.omar:13.231	εὔχομαι ὥς τε θεῷ καί σευ φίλα γούναθ' ἱκάνω.
urn:cts:greekLit:tlg0012.tlg002.omar:13.232	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
urn:cts:greekLit:tlg0012.tlg002.omar:13.233	τίς γῆ, τίς δῆμος, τίνες ἀνέρες ἐγγεγάασιν;
urn:cts:greekLit:tlg0012.tlg002.omar:13.234	ἦ πού τις νήσων εὐδείελος, ἦέ τις ἀκτὴ
urn:cts:greekLit:tlg0012.tlg002.omar:13.235	κεῖθ' ἁλὶ κεκλιμένη ἐριβώλακος ἠπείροιο;”
urn:cts:greekLit:tlg0012.tlg002.omar:13.236	τὸν δ' αὖτε προσέειπε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.237	“νήπιός εἰς, ὦ ξεῖν', ἢ τηλόθεν εἰλήλουθας,
urn:cts:greekLit:tlg0012.tlg002.omar:13.238	εἰ δὴ τήνδε τε γαῖαν ἀνείρεαι. οὐδέ τι λίην
urn:cts:greekLit:tlg0012.tlg002.omar:13.239	οὕτω νώνυμός ἐστιν: ἴσασι δέ μιν μάλα πολλοί,
urn:cts:greekLit:tlg0012.tlg002.omar:13.240	ἠμὲν ὅσοι ναίουσι πρὸς ἠῶ τ' ἠέλιόν τε,
urn:cts:greekLit:tlg0012.tlg002.omar:13.241	ἠδ' ὅσσοι μετόπισθε ποτὶ ζόφον ἠερόεντα.
urn:cts:greekLit:tlg0012.tlg002.omar:13.242	ἦ τοι μὲν τρηχεῖα καὶ οὐχ ἱππήλατός ἐστιν,
urn:cts:greekLit:tlg0012.tlg002.omar:13.243	οὐδὲ λίην λυπρή, ἀτὰρ οὐδ' εὐρεῖα τέτυκται.
urn:cts:greekLit:tlg0012.tlg002.omar:13.244	ἐν μὲν γάρ οἱ σῖτος ἀθέσφατος, ἐν δέ τε οἶνος
urn:cts:greekLit:tlg0012.tlg002.omar:13.245	γίγνεται: αἰεὶ δ' ὄμβρος ἔχει τεθαλυῖά τ' ἐέρση:
urn:cts:greekLit:tlg0012.tlg002.omar:13.246	αἰγίβοτος δ' ἀγαθὴ καὶ βούβοτος: ἔστι μὲν ὕλη
urn:cts:greekLit:tlg0012.tlg002.omar:13.247	παντοίη, ἐν δ' ἀρδμοὶ ἐπηετανοὶ παρέασι.
urn:cts:greekLit:tlg0012.tlg002.omar:13.248	τῷ τοι, ξεῖν', ̓Ιθάκης γε καὶ ἐς Τροίην ὄνομ' ἵκει,
urn:cts:greekLit:tlg0012.tlg002.omar:13.249	τήν περ τηλοῦ φασὶν ̓Αχαιί̈δος ἔμμεναι αἴης.”
urn:cts:greekLit:tlg0012.tlg002.omar:13.250	“ὣς φάτο,  γήθησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:13.251	χαίρων ᾗ γαίῃ πατρωί̈ῃ, ὥς οἱ ἔειπε
urn:cts:greekLit:tlg0012.tlg002.omar:13.252	Παλλὰς ̓Αθηναίη, κούρη Διὸς, αἰγιόχοιο:
urn:cts:greekLit:tlg0012.tlg002.omar:13.253	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:13.254	οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον,
urn:cts:greekLit:tlg0012.tlg002.omar:13.255	αἰεὶ ἐνὶ στήθεσσι νόον πολυκερδέα νωμῶν:
urn:cts:greekLit:tlg0012.tlg002.omar:13.256	“πυνθανόμην ̓Ιθάκης γε καὶ ἐν Κρήτῃ εὐρείῃ,
urn:cts:greekLit:tlg0012.tlg002.omar:13.257	τηλοῦ ὑπὲρ πόντου: νῦν δ' εἰλήλουθα καὶ αὐτὸς
urn:cts:greekLit:tlg0012.tlg002.omar:13.258	χρήμασι σὺν τοίσδεσσι: λιπὼν δ' ἔτι παισὶ τοσαῦτα
urn:cts:greekLit:tlg0012.tlg002.omar:13.259	φεύγω, ἐπεὶ φίλον υἷα κατέκτανον ̓Ιδομενῆος,
urn:cts:greekLit:tlg0012.tlg002.omar:13.260	̓Ορσίλοχον πόδας ὠκύν,  ὃς ἐν Κρήτῃ εὐρείῃ
urn:cts:greekLit:tlg0012.tlg002.omar:13.261	ἀνέρας ἀλφηστὰς νίκα ταχέεσσι πόδεσσιν,
urn:cts:greekLit:tlg0012.tlg002.omar:13.262	οὕνεκά με στερέσαι τῆς ληί̈δος ἤθελε πάσης
urn:cts:greekLit:tlg0012.tlg002.omar:13.263	Τρωϊάδος, τῆς εἵνεκ' ἐγὼ πάθον ἄλγεα θυμῷ,
urn:cts:greekLit:tlg0012.tlg002.omar:13.264	ἀνδρῶν τε πτολέμους ἀλεγεινά τε κύματα πείρων,
urn:cts:greekLit:tlg0012.tlg002.omar:13.265	οὕνεκ' ἄρ' οὐχ ᾧ πατρὶ χαριζόμενος θεράπευον
urn:cts:greekLit:tlg0012.tlg002.omar:13.266	δήμῳ ἔνι Τρώων, ἀλλ' ἄλλων ἦρχον ἑταίρων.
urn:cts:greekLit:tlg0012.tlg002.omar:13.267	τὸν μὲν ἐγὼ κατιόντα βάλον χαλκήρεϊ δουρὶ
urn:cts:greekLit:tlg0012.tlg002.omar:13.268	ἀγρόθεν, ἐγγὺς ὁδοῖο λοχησάμενος σὺν ἑταίρῳ:
urn:cts:greekLit:tlg0012.tlg002.omar:13.269	νὺξ δὲ μάλα δνοφερὴ κάτεχ' οὐρανόν, οὐδέ τις ἡμέας
urn:cts:greekLit:tlg0012.tlg002.omar:13.270	ἀνθρώπων ἐνόησε,  λάθον δέ ἑ θυμὸν ἀπούρας.
urn:cts:greekLit:tlg0012.tlg002.omar:13.271	αὐτὰρ ἐπεὶ δὴ τόν γε κατέκτανον ὀξέϊ χαλκῷ,
urn:cts:greekLit:tlg0012.tlg002.omar:13.272	αὐτίκ' ἐγὼν ἐπὶ νῆα κιὼν Φοίνικας ἀγαυοὺς
urn:cts:greekLit:tlg0012.tlg002.omar:13.273	ἐλλισάμην, καί σφιν μενοεικέα ληί̈δα δῶκα:
urn:cts:greekLit:tlg0012.tlg002.omar:13.274	τούς μ' ἐκέλευσα Πύλονδε καταστῆσαι καὶ ἐφέσσαι
urn:cts:greekLit:tlg0012.tlg002.omar:13.275	ἢ εἰς ̓́Ηλιδα δῖαν,  ὅθι κρατέουσιν ̓Επειοί.
urn:cts:greekLit:tlg0012.tlg002.omar:13.276	ἀλλ' ἦ τοι σφέας κεῖθεν ἀπώσατο ἲς ἀνέμοιο
urn:cts:greekLit:tlg0012.tlg002.omar:13.277	πόλλ' ἀεκαζομένους, οὐδ' ἤθελον ἐξαπατῆσαι.
urn:cts:greekLit:tlg0012.tlg002.omar:13.278	κεῖθεν δὲ πλαγχθέντες ἱκάνομεν ἐνθάδε νυκτός.
urn:cts:greekLit:tlg0012.tlg002.omar:13.279	σπουδῇ δ' ἐς λιμένα προερέσσαμεν, οὐδέ τις ἡμῖν
urn:cts:greekLit:tlg0012.tlg002.omar:13.280	δόρπου μνῆστις ἔην,  μάλα περ χατέουσιν ἑλέσθαι,
urn:cts:greekLit:tlg0012.tlg002.omar:13.281	ἀλλ' αὔτως ἀποβάντες ἐκείμεθα νηὸς ἅπαντες.
urn:cts:greekLit:tlg0012.tlg002.omar:13.282	ἔνθ' ἐμὲ μὲν γλυκὺς ὕπνος ἐπήλυθε κεκμηῶτα,
urn:cts:greekLit:tlg0012.tlg002.omar:13.283	οἱ δὲ χρήματ' ἐμὰ γλαφυρῆς ἐκ νηὸς ἑλόντες
urn:cts:greekLit:tlg0012.tlg002.omar:13.284	κάτθεσαν, ἔνθα περ αὐτὸς ἐπὶ ψαμάθοισιν ἐκείμην.
urn:cts:greekLit:tlg0012.tlg002.omar:13.285	οἱ δ' ἐς Σιδονίην εὖ ναιομένην ἀναβάντες
urn:cts:greekLit:tlg0012.tlg002.omar:13.286	ᾤχοντ': αὐτὰρ ἐγὼ λιπόμην ἀκαχήμενος ἦτορ.”
urn:cts:greekLit:tlg0012.tlg002.omar:13.287	ὣς φάτο, μείδησεν δὲ θεὰ γλαυκῶπις ̓Αθήνη,
urn:cts:greekLit:tlg0012.tlg002.omar:13.288	χειρί τέ μιν κατέρεξε: δέμας δ' ἤϊκτο γυναικὶ
urn:cts:greekLit:tlg0012.tlg002.omar:13.289	καλῇ τε μεγάλῃ τε καὶ ἀγλαὰ ἔργα ἰδυίῃ:
urn:cts:greekLit:tlg0012.tlg002.omar:13.290	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:13.291	“κερδαλέος κ' εἴη καὶ ἐπίκλοπος ὅς σε παρέλθοι
urn:cts:greekLit:tlg0012.tlg002.omar:13.292	ἐν πάντεσσι δόλοισι, καὶ εἰ θεὸς ἀντιάσειε.
urn:cts:greekLit:tlg0012.tlg002.omar:13.293	σχέτλιε, ποικιλομῆτα, δόλων ἆτ', οὐκ ἄρ' ἔμελλες,
urn:cts:greekLit:tlg0012.tlg002.omar:13.294	οὐδ' ἐν σῇ περ ἐὼν γαίῃ, λήξειν ἀπατάων
urn:cts:greekLit:tlg0012.tlg002.omar:13.295	μύθων τε κλοπίων,  οἵ τοι πεδόθεν φίλοι εἰσίν.
urn:cts:greekLit:tlg0012.tlg002.omar:13.296	ἀλλ' ἄγε, μηκέτι ταῦτα λεγώμεθα, εἰδότες ἄμφω
urn:cts:greekLit:tlg0012.tlg002.omar:13.297	κέρδε', ἐπεὶ σὺ μέν ἐσσι βροτῶν ὄχ' ἄριστος ἁπάντων
urn:cts:greekLit:tlg0012.tlg002.omar:13.298	βουλῇ καὶ μύθοισιν, ἐγὼ δ' ἐν πᾶσι θεοῖσι
urn:cts:greekLit:tlg0012.tlg002.omar:13.299	μήτι τε κλέομαι καὶ κέρδεσιν: οὐδὲ σύ γ' ἔγνως
urn:cts:greekLit:tlg0012.tlg002.omar:13.300	Παλλάδ' ̓Αθηναίην,  κούρην Διός, ἥ τέ τοι αἰεὶ
urn:cts:greekLit:tlg0012.tlg002.omar:13.301	ἐν πάντεσσι πόνοισι παρίσταμαι ἠδὲ φυλάσσω,
urn:cts:greekLit:tlg0012.tlg002.omar:13.302	καὶ δέ σε Φαιήκεσσι φίλον πάντεσσιν ἔθηκα,
urn:cts:greekLit:tlg0012.tlg002.omar:13.303	νῦν αὖ δεῦρ' ἱκόμην, ἵνα τοι σὺν μῆτιν ὑφήνω
urn:cts:greekLit:tlg0012.tlg002.omar:13.304	χρήματά τε κρύψω, ὅσα τοι Φαίηκες ἀγαυοὶ
urn:cts:greekLit:tlg0012.tlg002.omar:13.305	ὤπασαν οἴκαδ' ἰόντι ἐμῇ βουλῇ τε νόῳ τε,
urn:cts:greekLit:tlg0012.tlg002.omar:13.306	εἴπω θ' ὅσσα τοι αἶσα δόμοις ἔνι ποιητοῖσι
urn:cts:greekLit:tlg0012.tlg002.omar:13.307	κήδε' ἀνασχέσθαι: σὺ δὲ τετλάμεναι καὶ ἀνάγκῃ,
urn:cts:greekLit:tlg0012.tlg002.omar:13.308	μηδέ τῳ ἐκφάσθαι μήτ' ἀνδρῶν μήτε γυναικῶν,
urn:cts:greekLit:tlg0012.tlg002.omar:13.309	πάντων, οὕνεκ' ἄρ' ἦλθες ἀλώμενος, ἀλλὰ σιωπῇ
urn:cts:greekLit:tlg0012.tlg002.omar:13.310	πάσχειν ἄλγεα πολλά,  βίας ὑποδέγμενος ἀνδρῶν.”
urn:cts:greekLit:tlg0012.tlg002.omar:13.311	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:13.312	“ἀργαλέον σε, θεά, γνῶναι βροτῷ ἀντιάσαντι,
urn:cts:greekLit:tlg0012.tlg002.omar:13.313	καὶ μάλ' ἐπισταμένῳ: σὲ γὰρ αὐτὴν παντὶ ἐί̈σκεις.
urn:cts:greekLit:tlg0012.tlg002.omar:13.314	τοῦτο δ' ἐγὼν εὖ οἶδ', ὅτι μοι πάρος ἠπίη ἦσθα,
urn:cts:greekLit:tlg0012.tlg002.omar:13.315	ἧος ἐνὶ Τροίῃ πολεμίζομεν υἷες ̓Αχαιῶν.
urn:cts:greekLit:tlg0012.tlg002.omar:13.316	αὐτὰρ ἐπεὶ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.omar:13.317	βῆμεν δ' ἐν νήεσσι, θεὸς δ' ἐκέδασσεν ̓Αχαιούς,
urn:cts:greekLit:tlg0012.tlg002.omar:13.318	οὔ σέ γ' ἔπειτα ἴδον, κούρη Διός, οὐδ' ἐνόησα
urn:cts:greekLit:tlg0012.tlg002.omar:13.319	νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.
urn:cts:greekLit:tlg0012.tlg002.omar:13.320	ἀλλ' αἰεὶ φρεσὶν ᾗσιν ἔχων δεδαϊγμένον ἦτορ
urn:cts:greekLit:tlg0012.tlg002.omar:13.321	ἠλώμην, ἧός με θεοὶ κακότητος ἔλυσαν:
urn:cts:greekLit:tlg0012.tlg002.omar:13.322	πρίν γ' ὅτε Φαιήκων ἀνδρῶν ἐν πίονι δήμῳ
urn:cts:greekLit:tlg0012.tlg002.omar:13.323	θάρσυνάς τε ἔπεσσι καὶ ἐς πόλιν ἤγαγες αὐτή.
urn:cts:greekLit:tlg0012.tlg002.omar:13.324	νῦν δέ σε πρὸς πατρὸς γουνάζομαι—οὐ γὰρ ὀί̈ω
urn:cts:greekLit:tlg0012.tlg002.omar:13.325	ἥκειν εἰς ̓Ιθάκην εὐδείελον,  ἀλλά τιν' ἄλλην
urn:cts:greekLit:tlg0012.tlg002.omar:13.326	γαῖαν ἀναστρέφομαι: σὲ δὲ κερτομέουσαν ὀί̈ω
urn:cts:greekLit:tlg0012.tlg002.omar:13.327	ταῦτ' ἀγορευέμεναι, ἵν' ἐμὰς φρένας ἠπεροπεύσῃς—
urn:cts:greekLit:tlg0012.tlg002.omar:13.328	εἰπέ μοι εἰ ἐτεόν γε φίλην ἐς πατρίδ' ἱκάνω.”
urn:cts:greekLit:tlg0012.tlg002.omar:13.329	τὸν δ' ἠμείβετ' ἔπειτα θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.330	“αἰεί τοι τοιοῦτον ἐνὶ στήθεσσι νόημα:
urn:cts:greekLit:tlg0012.tlg002.omar:13.331	τῷ σε καὶ οὐ δύναμαι προλιπεῖν δύστηνον ἐόντα,
urn:cts:greekLit:tlg0012.tlg002.omar:13.332	οὕνεκ' ἐπητής ἐσσι καὶ ἀγχίνοος καὶ ἐχέφρων.
urn:cts:greekLit:tlg0012.tlg002.omar:13.333	ἀσπασίως γάρ κ' ἄλλος ἀνὴρ ἀλαλήμενος ἐλθὼν
urn:cts:greekLit:tlg0012.tlg002.omar:13.334	ἵετ' ἐνὶ μεγάροις ἰδέειν παῖδάς τ' ἄλοχόν τε:
urn:cts:greekLit:tlg0012.tlg002.omar:13.335	σοὶ δ' οὔ πω φίλον ἐστὶ δαήμεναι οὐδὲ πυθέσθαι,
urn:cts:greekLit:tlg0012.tlg002.omar:13.336	πρίν γ' ἔτι σῆς ἀλόχου πειρήσεαι, ἥ τέ τοι αὔτως
urn:cts:greekLit:tlg0012.tlg002.omar:13.337	ἧσται ἐνὶ μεγάροισιν, ὀϊζυραὶ δέ οἱ αἰεὶ
urn:cts:greekLit:tlg0012.tlg002.omar:13.338	φθίνουσιν νύκτες τε καὶ ἤματα δάκρυ χεούσῃ.
urn:cts:greekLit:tlg0012.tlg002.omar:13.339	αὐτὰρ ἐγὼ τὸ μὲν οὔ ποτ' ἀπίστεον, ἀλλ' ἐνὶ θυμῷ
urn:cts:greekLit:tlg0012.tlg002.omar:13.340	ᾔδε',  ὃ νοστήσεις ὀλέσας ἄπο πάντας ἑταίρους:
urn:cts:greekLit:tlg0012.tlg002.omar:13.341	ἀλλά τοι οὐκ ἐθέλησα Ποσειδάωνι μάχεσθαι
urn:cts:greekLit:tlg0012.tlg002.omar:13.342	πατροκασιγνήτῳ, ὅς τοι κότον ἔνθετο θυμῷ,
urn:cts:greekLit:tlg0012.tlg002.omar:13.343	χωόμενος ὅτι οἱ υἱὸν φίλον ἐξαλάωσας.
urn:cts:greekLit:tlg0012.tlg002.omar:13.344	ἀλλ' ἄγε τοι δείξω ̓Ιθάκης ἕδος, ὄφρα πεποίθῃς.
urn:cts:greekLit:tlg0012.tlg002.omar:13.345	Φόρκυνος μὲν ὅδ' ἐστὶ λιμήν,  ἁλίοιο γέροντος,
urn:cts:greekLit:tlg0012.tlg002.omar:13.346	ἥδε δ' ἐπὶ κρατὸς λιμένος τανύφυλλος ἐλαίη:
urn:cts:greekLit:tlg0012.tlg002.omar:13.347	ἀγχόθι δ' αὐτῆς ἄντρον ἐπήρατον ἠεροειδές,
urn:cts:greekLit:tlg0012.tlg002.omar:13.348	ἱρὸν νυμφάων, αἳ νηϊάδες καλέονται:
urn:cts:greekLit:tlg0012.tlg002.omar:13.349	τοῦτο δέ τοι σπέος ἐστὶ κατηρεφές, ἔνθα σὺ πολλὰς
urn:cts:greekLit:tlg0012.tlg002.omar:13.350	ἔρδεσκες νύμφῃσι τεληέσσας ἑκατόμβας:
urn:cts:greekLit:tlg0012.tlg002.omar:13.351	τοῦτο δὲ Νήριτόν ἐστιν ὄρος καταειμένον ὕλῃ.”
urn:cts:greekLit:tlg0012.tlg002.omar:13.352	ὣς εἰποῦσα θεὰ σκέδας' ἠέρα, εἴσατο δὲ χθών:
urn:cts:greekLit:tlg0012.tlg002.omar:13.353	γήθησέν τ' ἄρ' ἔπειτα πολύτλας δῖος ̓Οδυσσεύς,
urn:cts:greekLit:tlg0012.tlg002.omar:13.354	χαίρων ᾗ γαίῃ, κύσε δὲ ζείδωρον ἄρουραν.
urn:cts:greekLit:tlg0012.tlg002.omar:13.355	αὐτίκα δὲ νύμφῃς ἠρήσατο, χεῖρας ἀνασχών:
urn:cts:greekLit:tlg0012.tlg002.omar:13.356	“νύμφαι νηϊάδες, κοῦραι Διός, οὔ ποτ' ἐγώ γε
urn:cts:greekLit:tlg0012.tlg002.omar:13.357	ὄψεσθ' ὔμμ' ἐφάμην: νῦν δ' εὐχωλῇς ἀγανῇσι
urn:cts:greekLit:tlg0012.tlg002.omar:13.358	χαίρετ': ἀτὰρ καὶ δῶρα διδώσομεν, ὡς τὸ πάρος περ,
urn:cts:greekLit:tlg0012.tlg002.omar:13.359	αἴ κεν ἐᾷ πρόφρων με Διὸς θυγάτηρ ἀγελείη
urn:cts:greekLit:tlg0012.tlg002.omar:13.360	αὐτόν τε ζώειν καί μοι φίλον υἱὸν ἀέξῃ.”
urn:cts:greekLit:tlg0012.tlg002.omar:13.361	τὸν δ' αὖτε προσέειπε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.362	“θάρσει, μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.omar:13.363	ἀλλὰ χρήματα μὲν μυχῷ ἄντρου θεσπεσίοιο
urn:cts:greekLit:tlg0012.tlg002.omar:13.364	θείμεν αὐτίκα νῦν, ἵνα περ τάδε τοι σόα μίμνῃ:
urn:cts:greekLit:tlg0012.tlg002.omar:13.365	αὐτοὶ δὲ φραζώμεθ' ὅπως ὄχ' ἄριστα γένηται.”
urn:cts:greekLit:tlg0012.tlg002.omar:13.366	ὣς εἰποῦσα θεὰ δῦνε σπέος ἠεροειδές,
urn:cts:greekLit:tlg0012.tlg002.omar:13.367	μαιομένη κευθμῶνας ἀνὰ σπέος: αὐτὰρ ̓Οδυσσεὺς
urn:cts:greekLit:tlg0012.tlg002.omar:13.368	ἆσσον πάντ' ἐφόρει, χρυσὸν καὶ ἀτειρέα χαλκὸν
urn:cts:greekLit:tlg0012.tlg002.omar:13.369	εἵματά τ' εὐποίητα, τά οἱ Φαίηκες ἔδωκαν.
urn:cts:greekLit:tlg0012.tlg002.omar:13.370	καὶ τὰ μὲν εὖ κατέθηκε,  λίθον δ' ἐπέθηκε θύρῃσι
urn:cts:greekLit:tlg0012.tlg002.omar:13.371	Παλλὰς ̓Αθηναίη, κούρη Διὸς αἰγιόχοιο.
urn:cts:greekLit:tlg0012.tlg002.omar:13.372	τὼ δὲ καθεζομένω ἱερῆς παρὰ πυθμέν' ἐλαίης
urn:cts:greekLit:tlg0012.tlg002.omar:13.373	φραζέσθην μνηστῆρσιν ὑπερφιάλοισιν ὄλεθρον.
urn:cts:greekLit:tlg0012.tlg002.omar:13.374	τοῖσι δὲ μύθων ἦρχε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.375	“διογενὲς Λαερτιάδη,  πολυμήχαν' ̓Οδυσσεῦ,
urn:cts:greekLit:tlg0012.tlg002.omar:13.376	φράζευ ὅπως μνηστῆρσιν ἀναιδέσι χεῖρας ἐφήσεις,
urn:cts:greekLit:tlg0012.tlg002.omar:13.377	οἳ δή τοι τρίετες μέγαρον κάτα κοιρανέουσι,
urn:cts:greekLit:tlg0012.tlg002.omar:13.378	μνώμενοι ἀντιθέην ἄλοχον καὶ ἕδνα διδόντες:
urn:cts:greekLit:tlg0012.tlg002.omar:13.379	ἡ δὲ σὸν αἰεὶ νόστον ὀδυρομένη κατὰ θυμὸν
urn:cts:greekLit:tlg0012.tlg002.omar:13.380	πάντας μέν ῥ' ἔλπει καὶ ὑπίσχεται ἀνδρὶ ἑκάστῳ,
urn:cts:greekLit:tlg0012.tlg002.omar:13.381	ἀγγελίας προϊεῖσα, νόος δέ οἱ ἄλλα μενοινᾷ.”
urn:cts:greekLit:tlg0012.tlg002.omar:13.382	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:13.383	“ὢ πόποι, ἦ μάλα δὴ ̓Αγαμέμνονος ̓Ατρεί̈δαο
urn:cts:greekLit:tlg0012.tlg002.omar:13.384	φθίσεσθαι κακὸν οἶτον ἐνὶ μεγάροισιν ἔμελλον,
urn:cts:greekLit:tlg0012.tlg002.omar:13.385	εἰ μή μοι σὺ ἕκαστα,  θεά, κατὰ μοῖραν ἔειπες.
urn:cts:greekLit:tlg0012.tlg002.omar:13.386	ἀλλ' ἄγε μῆτιν ὕφηνον, ὅπως ἀποτίσομαι αὐτούς:
urn:cts:greekLit:tlg0012.tlg002.omar:13.387	πὰρ δέ μοι αὐτὴ στῆθι, μένος πολυθαρσὲς ἐνεῖσα,
urn:cts:greekLit:tlg0012.tlg002.omar:13.388	οἷον ὅτε Τροίης λύομεν λιπαρὰ κρήδεμνα.
urn:cts:greekLit:tlg0012.tlg002.omar:13.389	αἴ κέ μοι ὣς μεμαυῖα παρασταίης, γλαυκῶπι,
urn:cts:greekLit:tlg0012.tlg002.omar:13.390	καί κε τριηκοσίοισιν ἐγὼν ἄνδρεσσι μαχοίμην
urn:cts:greekLit:tlg0012.tlg002.omar:13.391	σὺν σοί, πότνα θεά, ὅτε μοι πρόφρασς' ἐπαρήγοις.”
urn:cts:greekLit:tlg0012.tlg002.omar:13.392	τὸν δ' ἠμείβετ' ἔπειτα θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.393	“καὶ λίην τοι ἐγώ γε παρέσσομαι, οὐδέ με λήσεις,
urn:cts:greekLit:tlg0012.tlg002.omar:13.394	ὁππότε κεν δὴ ταῦτα πενώμεθα: καί τιν' ὀί̈ω
urn:cts:greekLit:tlg0012.tlg002.omar:13.395	αἵματί τ' ἐγκεφάλῳ τε παλαξέμεν ἄσπετον οὖδας
urn:cts:greekLit:tlg0012.tlg002.omar:13.396	ἀνδρῶν μνηστήρων, οἵ τοι βίοτον κατέδουσιν.
urn:cts:greekLit:tlg0012.tlg002.omar:13.397	ἀλλ' ἄγε ς' ἄγνωστον τεύξω πάντεσσι βροτοῖσι:
urn:cts:greekLit:tlg0012.tlg002.omar:13.398	κάρψω μὲν χρόα καλὸν ἐνὶ γναμπτοῖσι μέλεσσι,
urn:cts:greekLit:tlg0012.tlg002.omar:13.399	ξανθὰς δ' ἐκ κεφαλῆς ὀλέσω τρίχας, ἀμφὶ δὲ λαῖφος
urn:cts:greekLit:tlg0012.tlg002.omar:13.400	ἕσσω ὅ κε στυγέῃσιν ἰδὼν ἄνθρωπον  ἔχοντα,
urn:cts:greekLit:tlg0012.tlg002.omar:13.401	κνυζώσω δέ τοι ὄσσε πάρος περικαλλέ' ἐόντε,
urn:cts:greekLit:tlg0012.tlg002.omar:13.402	ὡς ἂν ἀεικέλιος πᾶσι μνηστῆρσι φανήῃς
urn:cts:greekLit:tlg0012.tlg002.omar:13.403	σῇ τ' ἀλόχῳ καὶ παιδί, τὸν ἐν μεγάροισιν ἔλειπες.
urn:cts:greekLit:tlg0012.tlg002.omar:13.404	αὐτὸς δὲ πρώτιστα συβώτην εἰσαφικέσθαι,
urn:cts:greekLit:tlg0012.tlg002.omar:13.405	ὅς τοι ὑῶν ἐπίουρος,  ὁμῶς δέ τοι ἤπια οἶδε,
urn:cts:greekLit:tlg0012.tlg002.omar:13.406	παῖδά τε σὸν φιλέει καὶ ἐχέφρονα Πηνελόπειαν.
urn:cts:greekLit:tlg0012.tlg002.omar:13.407	δήεις τόν γε σύεσσι παρήμενον: αἱ δὲ νέμονται
urn:cts:greekLit:tlg0012.tlg002.omar:13.408	πὰρ Κόρακος πέτρῃ ἐπί τε κρήνῃ ̓Αρεθούσῃ,
urn:cts:greekLit:tlg0012.tlg002.omar:13.409	ἔσθουσαι βάλανον μενοεικέα καὶ μέλαν ὕδωρ
urn:cts:greekLit:tlg0012.tlg002.omar:13.410	πίνουσαι,  τά θ' ὕεσσι τρέφει τεθαλυῖαν ἀλοιφήν.
urn:cts:greekLit:tlg0012.tlg002.omar:13.411	ἔνθα μένειν καὶ πάντα παρήμενος ἐξερέεσθαι,
urn:cts:greekLit:tlg0012.tlg002.omar:13.412	ὄφρ' ἂν ἐγὼν ἔλθω Σπάρτην ἐς καλλιγύναικα
urn:cts:greekLit:tlg0012.tlg002.omar:13.413	Τηλέμαχον καλέουσα, τεὸν φίλον υἱόν, ̓Οδυσσεῦ:
urn:cts:greekLit:tlg0012.tlg002.omar:13.414	ὅς τοι ἐς εὐρύχορον Λακεδαίμονα πὰρ Μενέλαον
urn:cts:greekLit:tlg0012.tlg002.omar:13.415	ᾤχετο πευσόμενος μετὰ σὸν κλέος,  εἴ που ἔτ' εἴης.”
urn:cts:greekLit:tlg0012.tlg002.omar:13.416	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:13.417	“τίπτε τ' ἄρ' οὔ οἱ ἔειπες, ἐνὶ φρεσὶ πάντα ἰδυῖα;
urn:cts:greekLit:tlg0012.tlg002.omar:13.418	ἦ ἵνα που καὶ κεῖνος ἀλώμενος ἄλγεα πάσχῃ
urn:cts:greekLit:tlg0012.tlg002.omar:13.419	πόντον ἐπ' ἀτρύγετον: βίοτον δέ οἱ ἄλλοι ἔδουσι;”
urn:cts:greekLit:tlg0012.tlg002.omar:13.420	τὸν δ' ἠμείβετ' ἔπειτα θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:13.421	“μὴ δή τοι κεῖνός γε λίην ἐνθύμιος ἔστω.
urn:cts:greekLit:tlg0012.tlg002.omar:13.422	αὐτή μιν πόμπευον, ἵνα κλέος ἐσθλὸν ἄροιτο
urn:cts:greekLit:tlg0012.tlg002.omar:13.423	κεῖς' ἐλθών: ἀτὰρ οὔ τιν' ἔχει πόνον, ἀλλὰ ἕκηλος
urn:cts:greekLit:tlg0012.tlg002.omar:13.424	ἧσται ἐν ̓Ατρεί̈δαο δόμοις, παρὰ δ' ἄσπετα κεῖται.
urn:cts:greekLit:tlg0012.tlg002.omar:13.425	ἦ μέν μιν λοχόωσι νέοι σὺν νηὶ̈ μελαίνῃ,
urn:cts:greekLit:tlg0012.tlg002.omar:13.426	ἱέμενοι κτεῖναι, πρὶν πατρίδα γαῖαν ἱκέσθαι:
urn:cts:greekLit:tlg0012.tlg002.omar:13.427	ἀλλὰ τά γ' οὐκ ὀί̈ω, πρὶν καί τινα γαῖα καθέξει
urn:cts:greekLit:tlg0012.tlg002.omar:13.428	ἀνδρῶν μνηστήρων, οἵ τοι βίοτον κατέδουσιν.”
urn:cts:greekLit:tlg0012.tlg002.omar:13.429	ὣς ἄρα μιν φαμένη ῥάβδῳ ἐπεμάσσατ' ̓Αθήνη.
urn:cts:greekLit:tlg0012.tlg002.omar:13.430	κάρψεν μὲν χρόα καλὸν ἐνὶ γναμπτοῖσι μέλεσσι,
urn:cts:greekLit:tlg0012.tlg002.omar:13.431	ξανθὰς δ' ἐκ κεφαλῆς ὄλεσε τρίχας, ἀμφὶ δὲ δέρμα
urn:cts:greekLit:tlg0012.tlg002.omar:13.432	πάντεσσιν μελέεσσι παλαιοῦ θῆκε γέροντος,
urn:cts:greekLit:tlg0012.tlg002.omar:13.433	κνύζωσεν δέ οἱ ὄσσε πάρος περικαλλέ' ἐόντε:
urn:cts:greekLit:tlg0012.tlg002.omar:13.434	ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,
urn:cts:greekLit:tlg0012.tlg002.omar:13.435	ῥωγαλέα ῥυπόωντα,  κακῷ μεμορυγμένα καπνῷ:
urn:cts:greekLit:tlg0012.tlg002.omar:13.436	ἀμφὶ δέ μιν μέγα δέρμα ταχείης ἕσς' ἐλάφοιο,
urn:cts:greekLit:tlg0012.tlg002.omar:13.437	ψιλόν: δῶκε δέ οἱ σκῆπτρον καὶ ἀεικέα πήρην,
urn:cts:greekLit:tlg0012.tlg002.omar:13.438	πυκνὰ ῥωγαλέην: ἐν δὲ στρόφος ἦεν ἀορτήρ.
urn:cts:greekLit:tlg0012.tlg002.omar:13.439	τώ γ' ὣς βουλεύσαντε διέτμαγεν. ἡ μὲν ἔπειτα
urn:cts:greekLit:tlg0012.tlg002.omar:13.440	ἐς Λακεδαίμονα δῖαν ἔβη μετὰ παῖδ' ̓Οδυσῆος.
urn:cts:greekLit:tlg0012.tlg002.omar:14.1	αὐτὰρ ὁ ἐκ λιμένος προσέβη τρηχεῖαν ἀταρπὸν
urn:cts:greekLit:tlg0012.tlg002.omar:14.2	χῶρον ἀν' ὑλήεντα δι' ἄκριας, ᾗ οἱ ̓Αθήνη
urn:cts:greekLit:tlg0012.tlg002.omar:14.3	πέφραδε δῖον ὑφορβόν, ὅ οἱ βιότοιο μάλιστα
urn:cts:greekLit:tlg0012.tlg002.omar:14.4	κήδετο οἰκήων, οὓς κτήσατο δῖος ̓Οδυσσεύς.
urn:cts:greekLit:tlg0012.tlg002.omar:14.5	τὸν δ' ἄρ' ἐνὶ προδόμῳ εὗρ' ἥμενον,  ἔνθα οἱ αὐλὴ
urn:cts:greekLit:tlg0012.tlg002.omar:14.6	ὑψηλὴ δέδμητο, περισκέπτῳ ἐνὶ χώρῳ,
urn:cts:greekLit:tlg0012.tlg002.omar:14.7	καλή τε μεγάλη τε, περίδρομος: ἥν ῥα συβώτης
urn:cts:greekLit:tlg0012.tlg002.omar:14.8	αὐτὸς δείμαθ' ὕεσσιν ἀποιχομένοιο ἄνακτος,
urn:cts:greekLit:tlg0012.tlg002.omar:14.9	νόσφιν δεσποίνης καὶ Λαέρταο γέροντος,
urn:cts:greekLit:tlg0012.tlg002.omar:14.10	ῥυτοῖσιν λάεσσι καὶ ἐθρίγκωσεν ἀχέρδῳ:
urn:cts:greekLit:tlg0012.tlg002.omar:14.11	σταυροὺς δ' ἐκτὸς ἔλασσε διαμπερὲς ἔνθα καὶ ἔνθα,
urn:cts:greekLit:tlg0012.tlg002.omar:14.12	πυκνοὺς καὶ θαμέας, τὸ μέλαν δρυὸς ἀμφικεάσσας:
urn:cts:greekLit:tlg0012.tlg002.omar:14.13	ἔντοσθεν δ' αὐλῆς συφεοὺς δυοκαίδεκα ποίει
urn:cts:greekLit:tlg0012.tlg002.omar:14.14	πλησίον ἀλλήλων, εὐνὰς συσίν: ἐν δὲ ἑκάστῳ
urn:cts:greekLit:tlg0012.tlg002.omar:14.15	πεντήκοντα σύες χαμαιευνάδες ἐρχατόωντο,
urn:cts:greekLit:tlg0012.tlg002.omar:14.16	θήλειαι τοκάδες: τοὶ δ' ἄρσενες ἐκτὸς ἴαυον,
urn:cts:greekLit:tlg0012.tlg002.omar:14.17	πολλὸν παυρότεροι: τοὺς γὰρ μινύθεσκον ἔδοντες
urn:cts:greekLit:tlg0012.tlg002.omar:14.18	ἀντίθεοι μνηστῆρες, ἐπεὶ προί̈αλλε συβώτης
urn:cts:greekLit:tlg0012.tlg002.omar:14.19	αἰεὶ ζατρεφέων σιάλων τὸν ἄριστον ἁπάντων:
urn:cts:greekLit:tlg0012.tlg002.omar:14.20	οἱ δὲ τριηκόσιοί τε καὶ ἑξήκοντα πέλοντο.
urn:cts:greekLit:tlg0012.tlg002.omar:14.21	πὰρ δὲ κύνες, θήρεσσιν ἐοικότες αἰὲν ἴαυον
urn:cts:greekLit:tlg0012.tlg002.omar:14.22	τέσσαρες, οὓς ἔθρεψε συβώτης, ὄρχαμος ἀνδρῶν.
urn:cts:greekLit:tlg0012.tlg002.omar:14.23	αὐτὸς δ' ἀμφὶ πόδεσσιν ἑοῖς ἀράρισκε πέδιλα,
urn:cts:greekLit:tlg0012.tlg002.omar:14.24	τάμνων δέρμα βόειον ἐϋχροές: οἱ δὲ δὴ ἄλλοι
urn:cts:greekLit:tlg0012.tlg002.omar:14.25	ᾤχοντ' ἄλλυδις ἄλλος ἅμ' ἀγρομένοισι σύεσσιν,
urn:cts:greekLit:tlg0012.tlg002.omar:14.26	οἱ τρεῖς: τὸν δὲ τέταρτον ἀποπροέηκε πόλινδε
urn:cts:greekLit:tlg0012.tlg002.omar:14.27	σῦν ἀγέμεν μνηστῆρσιν ὑπερφιάλοισιν ἀνάγκῃ,
urn:cts:greekLit:tlg0012.tlg002.omar:14.28	ὄφρ' ἱερεύσαντες κρειῶν κορεσαίατο θυμόν.
urn:cts:greekLit:tlg0012.tlg002.omar:14.29	ἐξαπίνης δ' ̓Οδυσῆα ἴδον κύνες ὑλακόμωροι.
urn:cts:greekLit:tlg0012.tlg002.omar:14.30	οἱ μὲν κεκλήγοντες ἐπέδραμον: αὐτὰρ ̓Οδυσσεὺς
urn:cts:greekLit:tlg0012.tlg002.omar:14.31	ἕζετο κερδοσύνη, σκῆπτρον δέ οἱ ἔκπεσε χειρός.
urn:cts:greekLit:tlg0012.tlg002.omar:14.32	ἔνθα κεν ᾧ πὰρ σταθμῷ ἀεικέλιον πάθεν ἄλγος:
urn:cts:greekLit:tlg0012.tlg002.omar:14.33	ἀλλὰ συβώτης ὦκα ποσὶ κραιπνοῖσι μετασπὼν
urn:cts:greekLit:tlg0012.tlg002.omar:14.34	ἔσσυτ' ἀνὰ πρόθυρον, σκῦτος δέ οἱ ἔκπεσε χειρός.
urn:cts:greekLit:tlg0012.tlg002.omar:14.35	τοὺς μὲν ὁμοκλήσας σεῦεν κύνας ἄλλυδις ἄλλον
urn:cts:greekLit:tlg0012.tlg002.omar:14.36	πυκνῇσιν λιθάδεσσιν: ὁ δὲ προσέειπεν ἄνακτα:
urn:cts:greekLit:tlg0012.tlg002.omar:14.37	“ὦ γέρον, ἦ ὀλίγου σε κύνες διεδηλήσαντο
urn:cts:greekLit:tlg0012.tlg002.omar:14.38	ἐξαπίνης, καί κέν μοι ἐλεγχείην κατέχευας.
urn:cts:greekLit:tlg0012.tlg002.omar:14.39	καὶ δέ μοι ἄλλα θεοὶ δόσαν ἄλγεά τε στοναχάς τε:
urn:cts:greekLit:tlg0012.tlg002.omar:14.40	ἀντιθέου γὰρ ἄνακτος ὀδυρόμενος καὶ ἀχεύων
urn:cts:greekLit:tlg0012.tlg002.omar:14.41	ἧμαι, ἄλλοισιν δὲ σύας σιάλους ἀτιτάλλω
urn:cts:greekLit:tlg0012.tlg002.omar:14.42	ἔδμεναι: αὐτὰρ κεῖνος ἐελδόμενός που ἐδωδῆς
urn:cts:greekLit:tlg0012.tlg002.omar:14.43	πλάζετ' ἐπ' ἀλλοθρόων ἀνδρῶν δῆμόν τε πόλιν τε,
urn:cts:greekLit:tlg0012.tlg002.omar:14.44	εἴ που ἔτι ζώει καὶ ὁρᾷ φάος ἠελίοιο.
urn:cts:greekLit:tlg0012.tlg002.omar:14.45	ἀλλ' ἕπεο,  κλισίηνδ' ἴομεν, γέρον, ὄφρα καὶ αὐτός,
urn:cts:greekLit:tlg0012.tlg002.omar:14.46	σίτου καὶ οἴνοιο κορεσσάμενος κατὰ θυμόν,
urn:cts:greekLit:tlg0012.tlg002.omar:14.47	εἴπῃς ὁππόθεν ἐσσὶ καὶ ὁππόσα κήδε' ἀνέτλης.”
urn:cts:greekLit:tlg0012.tlg002.omar:14.48	ὣς εἰπὼν κλισίηνδ' ἡγήσατο δῖος ὑφορβός,
urn:cts:greekLit:tlg0012.tlg002.omar:14.49	εἷσεν δ' εἰσαγαγών, ῥῶπας δ' ὑπέχευε δασείας,
urn:cts:greekLit:tlg0012.tlg002.omar:14.50	ἐστόρεσεν δ' ἐπὶ δέρμα ἰονθάδος ἀγρίου αἰγός,
urn:cts:greekLit:tlg0012.tlg002.omar:14.51	αὐτοῦ ἐνεύναιον, μέγα καὶ δασύ. χαῖρε δ' ̓Οδυσσεὺς
urn:cts:greekLit:tlg0012.tlg002.omar:14.52	ὅττι μιν ὣς ὑπέδεκτο, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:14.53	“Ζεύς τοι δοίη, ξεῖνε, καὶ ἀθάνατοι θεοὶ ἄλλοι
urn:cts:greekLit:tlg0012.tlg002.omar:14.54	ὅττι μάλιστ' ἐθέλεις, ὅτι με πρόφρων ὑπέδεξο.”
urn:cts:greekLit:tlg0012.tlg002.omar:14.55	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:14.56	“ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι,
urn:cts:greekLit:tlg0012.tlg002.omar:14.57	ξεῖνον ἀτιμῆσαι: πρὸς γὰρ Διός εἰσιν ἅπαντες
urn:cts:greekLit:tlg0012.tlg002.omar:14.58	ξεῖνοί τε πτωχοί τε: δόσις δ' ὀλίγη τε φίλη τε
urn:cts:greekLit:tlg0012.tlg002.omar:14.59	γίγνεται ἡμετέρη: ἡ γὰρ δμώων δίκη ἐστὶν
urn:cts:greekLit:tlg0012.tlg002.omar:14.60	αἰεὶ δειδιότων,  ὅτ' ἐπικρατέωσιν ἄνακτες
urn:cts:greekLit:tlg0012.tlg002.omar:14.61	οἱ νέοι. ἦ γὰρ τοῦ γε θεοὶ κατὰ νόστον ἔδησαν,
urn:cts:greekLit:tlg0012.tlg002.omar:14.62	ὅς κεν ἔμ' ἐνδυκέως ἐφίλει καὶ κτῆσιν ὄπασσεν,
urn:cts:greekLit:tlg0012.tlg002.omar:14.64	οἶκόν τε κλῆρόν τε πολυμνήστην τε γυναῖκα,
urn:cts:greekLit:tlg0012.tlg002.omar:14.63	οἷά τε ᾧ οἰκῆϊ ἄναξ εὔθυμος ἔδωκεν,
urn:cts:greekLit:tlg0012.tlg002.omar:14.65	ὅς οἱ πολλὰ κάμῃσι,  θεὸς δ' ἐπὶ ἔργον ἀέξῃ,
urn:cts:greekLit:tlg0012.tlg002.omar:14.66	ὡς καὶ ἐμοὶ τόδε ἔργον ἀέξεται, ᾧ ἐπιμίμνω.
urn:cts:greekLit:tlg0012.tlg002.omar:14.67	τῷ κέ με πόλλ' ὤνησεν ἄναξ, εἰ αὐτόθ' ἐγήρα:
urn:cts:greekLit:tlg0012.tlg002.omar:14.68	ἀλλ' ὄλεθ'—ὡς ὤφελλ' ̔Ελένης ἀπὸ φῦλον ὀλέσθαι
urn:cts:greekLit:tlg0012.tlg002.omar:14.69	πρόχνυ, ἐπεὶ πολλῶν ἀνδρῶν ὑπὸ γούνατ' ἔλυσε:
urn:cts:greekLit:tlg0012.tlg002.omar:14.70	καὶ γὰρ κεῖνος ἔβη ̓Αγαμέμνονος εἵνεκα τιμῆς
urn:cts:greekLit:tlg0012.tlg002.omar:14.71	̓́Ιλιον εἰς εὔπωλον, ἵνα Τρώεσσι μάχοιτο.”
urn:cts:greekLit:tlg0012.tlg002.omar:14.72	ὣς εἰπὼν ζωστῆρι θοῶς συνέεργε χιτῶνα,
urn:cts:greekLit:tlg0012.tlg002.omar:14.73	βῆ δ' ἴμεν ἐς συφεούς, ὅθι ἔθνεα ἔρχατο χοίρων.
urn:cts:greekLit:tlg0012.tlg002.omar:14.74	ἔνθεν ἑλὼν δύ' ἔνεικε καὶ ἀμφοτέρους ἱέρευσεν,
urn:cts:greekLit:tlg0012.tlg002.omar:14.75	εὗσέ τε μίστυλλέν τε καὶ ἀμφ' ὀβελοῖσιν ἔπειρεν.
urn:cts:greekLit:tlg0012.tlg002.omar:14.76	ὀπτήσας δ' ἄρα πάντα φέρων παρέθηκ' ̓Οδυσῆϊ
urn:cts:greekLit:tlg0012.tlg002.omar:14.77	θέρμ' αὐτοῖς ὀβελοῖσιν: ὁ δ' ἄλφιτα λευκὰ πάλυνεν:
urn:cts:greekLit:tlg0012.tlg002.omar:14.78	ἐν δ' ἄρα κισσυβίῳ κίρνη μελιηδέα οἶνον,
urn:cts:greekLit:tlg0012.tlg002.omar:14.79	αὐτὸς δ' ἀντίον ἷζεν, ἐποτρύνων δὲ προσηύδα:
urn:cts:greekLit:tlg0012.tlg002.omar:14.80	“ἔσθιε νῦν, ὦ ξεῖνε, τά τε δμώεσσι πάρεστι,
urn:cts:greekLit:tlg0012.tlg002.omar:14.81	χοίρε': ἀτὰρ σιάλους γε σύας μνηστῆρες ἔδουσιν,
urn:cts:greekLit:tlg0012.tlg002.omar:14.82	οὐκ ὄπιδα φρονέοντες ἐνὶ φρεσὶν οὐδ' ἐλεητύν.
urn:cts:greekLit:tlg0012.tlg002.omar:14.83	οὐ μὲν σχέτλια ἔργα θεοὶ μάκαρες φιλέουσιν,
urn:cts:greekLit:tlg0012.tlg002.omar:14.84	ἀλλὰ δίκην τίουσι καὶ αἴσιμα ἔργ' ἀνθρώπων.
urn:cts:greekLit:tlg0012.tlg002.omar:14.85	καὶ μὲν δυσμενέες καὶ ἀνάρσιοι,  οἵ τ' ἐπὶ γαίης
urn:cts:greekLit:tlg0012.tlg002.omar:14.86	ἀλλοτρίης βῶσιν καί σφι Ζεὺς ληί̈δα δώῃ,
urn:cts:greekLit:tlg0012.tlg002.omar:14.87	πλησάμενοι δέ τε νῆας ἔβαν οἶκόνδε νέεσθαι,
urn:cts:greekLit:tlg0012.tlg002.omar:14.88	καὶ μὲν τοῖς ὄπιδος κρατερὸν δέος ἐν φρεσὶ πίπτει.
urn:cts:greekLit:tlg0012.tlg002.omar:14.89	οἵδε δὲ καί τι ἴσασι, θεοῦ δέ τιν' ἔκλυον αὐδήν,
urn:cts:greekLit:tlg0012.tlg002.omar:14.90	κείνου λυγρὸν ὄλεθρον,  ὅτ' οὐκ ἐθέλουσι δικαίως
urn:cts:greekLit:tlg0012.tlg002.omar:14.91	μνᾶσθαι οὐδὲ νέεσθαι ἐπὶ σφέτερ', ἀλλὰ ἕκηλοι
urn:cts:greekLit:tlg0012.tlg002.omar:14.92	κτήματα δαρδάπτουσιν ὑπέρβιον, οὐδ' ἔπι φειδώ.
urn:cts:greekLit:tlg0012.tlg002.omar:14.93	ὅσσαι γὰρ νύκτες τε καὶ ἡμέραι ἐκ Διός εἰσιν,
urn:cts:greekLit:tlg0012.tlg002.omar:14.94	οὔ ποθ' ἓν ἱρεύους' ἱερήϊον, οὐδὲ δύ' οἴω:
urn:cts:greekLit:tlg0012.tlg002.omar:14.95	οἶνον δὲ φθινύθουσιν ὑπέρβιον ἐξαφύοντες.
urn:cts:greekLit:tlg0012.tlg002.omar:14.96	ἦ γάρ οἱ ζωή γ' ἦν ἄσπετος: οὔ τινι τόσση
urn:cts:greekLit:tlg0012.tlg002.omar:14.97	ἀνδρῶν ἡρώων, οὔτ' ἠπείροιο μελαίνης
urn:cts:greekLit:tlg0012.tlg002.omar:14.98	οὔτ' αὐτῆς ̓Ιθάκης: οὐδὲ ξυνεείκοσι φωτῶν
urn:cts:greekLit:tlg0012.tlg002.omar:14.99	ἔστ' ἄφενος τοσσοῦτον: ἐγὼ δέ κέ τοι καταλέξω.
urn:cts:greekLit:tlg0012.tlg002.omar:14.100	δώδεκ' ἐν ἠπείρῳ ἀγέλαι: τόσα πώεα οἰῶν,
urn:cts:greekLit:tlg0012.tlg002.omar:14.101	τόσσα συῶν συβόσια, τός' αἰπόλια πλατέ' αἰγῶν
urn:cts:greekLit:tlg0012.tlg002.omar:14.102	βόσκουσι ξεῖνοί τε καὶ αὐτοῦ βώτορες ἄνδρες.
urn:cts:greekLit:tlg0012.tlg002.omar:14.103	ἐνθάδε δ' αἰπόλια πλατέ' αἰγῶν ἕνδεκα πάντα
urn:cts:greekLit:tlg0012.tlg002.omar:14.104	ἐσχατιῇ βόσκοντ', ἐπὶ δ' ἀνέρες ἐσθλοὶ ὄρονται.
urn:cts:greekLit:tlg0012.tlg002.omar:14.105	τῶν αἰεί σφιν ἕκαστος ἐπ' ἤματι μῆλον ἀγινεῖ,
urn:cts:greekLit:tlg0012.tlg002.omar:14.106	ζατρεφέων αἰγῶν ὅς τις φαίνηται ἄριστος.
urn:cts:greekLit:tlg0012.tlg002.omar:14.107	αὐτὰρ ἐγὼ σῦς τάσδε φυλάσσω τε ῥύομαί τε,
urn:cts:greekLit:tlg0012.tlg002.omar:14.108	καί σφι συῶν τὸν ἄριστον ἐὺ̈ κρίνας ἀποπέμπω.”
urn:cts:greekLit:tlg0012.tlg002.omar:14.109	ὣς φάθ', ὁ δ' ἐνδυκέως κρέα τ' ἤσθιε πῖνέ τε οἶνον
urn:cts:greekLit:tlg0012.tlg002.omar:14.110	ἁρπαλέως ἀκέων,  κακὰ δὲ μνηστῆρσι φύτευεν.
urn:cts:greekLit:tlg0012.tlg002.omar:14.111	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
urn:cts:greekLit:tlg0012.tlg002.omar:14.112	καί οἱ πλησάμενος δῶκε σκύφον, ᾧ περ ἔπινεν,
urn:cts:greekLit:tlg0012.tlg002.omar:14.113	οἴνου ἐνίπλειον: ὁ δ' ἐδέξατο, χαῖρε δὲ θυμῷ,
urn:cts:greekLit:tlg0012.tlg002.omar:14.114	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:14.115	“ὦ φίλε,  τίς γάρ σε πρίατο κτεάτεσσιν ἑοῖσιν,
urn:cts:greekLit:tlg0012.tlg002.omar:14.116	ὧδε μάλ' ἀφνειὸς καὶ καρτερὸς ὡς ἀγορεύεις;
urn:cts:greekLit:tlg0012.tlg002.omar:14.117	φῆς δ' αὐτὸν φθίσθαι ̓Αγαμέμνονος εἵνεκα τιμῆς.
urn:cts:greekLit:tlg0012.tlg002.omar:14.118	εἰπέ μοι, αἴ κέ ποθι γνώω τοιοῦτον ἐόντα.
urn:cts:greekLit:tlg0012.tlg002.omar:14.119	Ζεὺς γάρ που τό γε οἶδε καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.omar:14.120	εἴ κέ μιν ἀγγείλαιμι ἰδών: ἐπὶ πολλὰ δ' ἀλήθην.”
urn:cts:greekLit:tlg0012.tlg002.omar:14.121	τὸν δ' ἠμείβετ' ἔπειτα συβώτης, ὄρχαμος ἀνδρῶν:
urn:cts:greekLit:tlg0012.tlg002.omar:14.122	“ὦ γέρον, οὔ τις κεῖνον ἀνὴρ ἀλαλήμενος ἐλθὼν
urn:cts:greekLit:tlg0012.tlg002.omar:14.123	ἀγγέλλων πείσειε γυναῖκά τε καὶ φίλον υἱόν,
urn:cts:greekLit:tlg0012.tlg002.omar:14.124	ἀλλ' ἄλλως κομιδῆς κεχρημένοι ἄνδρες ἀλῆται
urn:cts:greekLit:tlg0012.tlg002.omar:14.125	ψεύδοντ',  οὐδ' ἐθέλουσιν ἀληθέα μυθήσασθαι.
urn:cts:greekLit:tlg0012.tlg002.omar:14.126	ὃς δέ κ' ἀλητεύων ̓Ιθάκης ἐς δῆμον ἵκηται,
urn:cts:greekLit:tlg0012.tlg002.omar:14.127	ἐλθὼν ἐς δέσποιναν ἐμὴν ἀπατήλια βάζει:
urn:cts:greekLit:tlg0012.tlg002.omar:14.128	ἡ δ' εὖ δεξαμένη φιλέει καὶ ἕκαστα μεταλλᾷ,
urn:cts:greekLit:tlg0012.tlg002.omar:14.129	καί οἱ ὀδυρομένῃ βλεφάρων ἄπο δάκρυα πίπτει,
urn:cts:greekLit:tlg0012.tlg002.omar:14.130	ἣ θέμις ἐστὶ γυναικός,  ἐπὴν πόσις ἄλλοθ' ὄληται.
urn:cts:greekLit:tlg0012.tlg002.omar:14.131	αἶψά κε καὶ σύ, γεραιέ, ἔπος παρατεκτήναιο.
urn:cts:greekLit:tlg0012.tlg002.omar:14.132	εἴ τίς τοι χλαῖνάν τε χιτῶνά τε εἵματα δοίη.
urn:cts:greekLit:tlg0012.tlg002.omar:14.133	τοῦ δ' ἤδη μέλλουσι κύνες ταχέες τ' οἰωνοὶ
urn:cts:greekLit:tlg0012.tlg002.omar:14.134	ῥινὸν ἀπ' ὀστεόφιν ἐρύσαι, ψυχὴ δὲ λέλοιπεν:
urn:cts:greekLit:tlg0012.tlg002.omar:14.135	ἢ τόν γ' ἐν πόντῳ φάγον ἰχθύες,  ὀστέα δ' αὐτοῦ
urn:cts:greekLit:tlg0012.tlg002.omar:14.136	κεῖται ἐπ' ἠπείρου ψαμάθῳ εἰλυμένα πολλῇ.
urn:cts:greekLit:tlg0012.tlg002.omar:14.137	ὣς ὁ μὲν ἔνθ' ἀπόλωλε, φίλοισι δὲ κήδε' ὀπίσσω
urn:cts:greekLit:tlg0012.tlg002.omar:14.138	πᾶσιν, ἐμοὶ δὲ μάλιστα, τετεύχαται: οὐ γὰρ ἔτ' ἄλλον
urn:cts:greekLit:tlg0012.tlg002.omar:14.139	ἤπιον ὧδε ἄνακτα κιχήσομαι, ὁππός' ἐπέλθω,
urn:cts:greekLit:tlg0012.tlg002.omar:14.140	οὐδ' εἴ κεν πατρὸς καὶ μητέρος αὖτις ἵκωμαι
urn:cts:greekLit:tlg0012.tlg002.omar:14.141	οἶκον, ὅθι πρῶτον γενόμην καί μ' ἔτρεφον αὐτοί.
urn:cts:greekLit:tlg0012.tlg002.omar:14.142	οὐδέ νυ τῶν ἔτι τόσσον ὀδύρομαι, ἱέμενός περ
urn:cts:greekLit:tlg0012.tlg002.omar:14.143	ὀφθαλμοῖσιν ἰδέσθαι ἐὼν ἐν πατρίδι γαίῃ:
urn:cts:greekLit:tlg0012.tlg002.omar:14.144	ἀλλά μ' ̓Οδυσσῆος πόθος αἴνυται οἰχομένοιο.
urn:cts:greekLit:tlg0012.tlg002.omar:14.145	τὸν μὲν ἐγών,  ὦ ξεῖνε, καὶ οὐ παρεόντ' ὀνομάζειν
urn:cts:greekLit:tlg0012.tlg002.omar:14.146	αἰδέομαι: πέρι γάρ μ' ἐφίλει καὶ κήδετο θυμῷ:
urn:cts:greekLit:tlg0012.tlg002.omar:14.147	ἀλλά μιν ἠθεῖον καλέω καὶ νόσφιν ἐόντα.”
urn:cts:greekLit:tlg0012.tlg002.omar:14.148	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:14.149	“ὦ φίλ', ἐπειδὴ πάμπαν ἀναίνεαι, οὐδ' ἔτι φῇσθα
urn:cts:greekLit:tlg0012.tlg002.omar:14.150	κεῖνον ἐλεύσεσθαι,  θυμὸς δέ τοι αἰὲν ἄπιστος:
urn:cts:greekLit:tlg0012.tlg002.omar:14.151	ἀλλ' ἐγὼ οὐκ αὔτως μυθήσομαι, ἀλλὰ σὺν ὅρκῳ,
urn:cts:greekLit:tlg0012.tlg002.omar:14.152	ὡς νεῖται ̓Οδυσεύς: εὐαγγέλιον δέ μοι ἔστω
urn:cts:greekLit:tlg0012.tlg002.omar:14.153	αὐτίκ', ἐπεί κεν κεῖνος ἰὼν τὰ ἃ δώμαθ' ἵκηται:
urn:cts:greekLit:tlg0012.tlg002.omar:14.154	ἕσσαι με χλαῖνάν τε χιτῶνά τε, εἵματα καλά:
urn:cts:greekLit:tlg0012.tlg002.omar:14.155	πρὶν δέ κε, καὶ μάλα περ κεχρημένος, οὔ τι δεχοίμην.
urn:cts:greekLit:tlg0012.tlg002.omar:14.156	ἐχθρὸς γάρ μοι κεῖνος ὁμῶς ̓Αί̈δαο πύλῃσι
urn:cts:greekLit:tlg0012.tlg002.omar:14.157	γίγνεται, ὃς πενίῃ εἴκων ἀπατήλια βάζει.
urn:cts:greekLit:tlg0012.tlg002.omar:14.158	ἴστω νῦν Ζεὺς πρῶτα θεῶν, ξενίη τε τράπεζα,
urn:cts:greekLit:tlg0012.tlg002.omar:14.159	ἱστίη τ' ̓Οδυσῆος ἀμύμονος, ἣν ἀφικάνω:
urn:cts:greekLit:tlg0012.tlg002.omar:14.160	ἦ μέν τοι τάδε πάντα τελείεται ὡς ἀγορεύω.
urn:cts:greekLit:tlg0012.tlg002.omar:14.161	τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς.
urn:cts:greekLit:tlg0012.tlg002.omar:14.162	τοῦ μὲν φθίνοντος μηνός, τοῦ δ' ἱσταμένοιο,
urn:cts:greekLit:tlg0012.tlg002.omar:14.163	οἴκαδε νοστήσει, καὶ τίσεται ὅς τις ἐκείνου
urn:cts:greekLit:tlg0012.tlg002.omar:14.164	ἐνθάδ' ἀτιμάζει ἄλοχον καὶ φαίδιμον υἱόν.”
urn:cts:greekLit:tlg0012.tlg002.omar:14.165	τὸν δ' ἀπαμειβόμενος προσέφης,  Εὔμαιε συβῶτα:
urn:cts:greekLit:tlg0012.tlg002.omar:14.166	“ὦ γέρον, οὔτ' ἄρ' ἐγὼν εὐαγγέλιον τόδε τίσω,
urn:cts:greekLit:tlg0012.tlg002.omar:14.167	οὔτ' ̓Οδυσεὺς ἔτι οἶκον ἐλεύσεται: ἀλλὰ ἕκηλος
urn:cts:greekLit:tlg0012.tlg002.omar:14.168	πῖνε, καὶ ἄλλα παρὲξ μεμνώμεθα, μηδέ με τούτων
urn:cts:greekLit:tlg0012.tlg002.omar:14.169	μίμνησκ': ἦ γὰρ θυμὸς ἐνὶ στήθεσσιν ἐμοῖσιν
urn:cts:greekLit:tlg0012.tlg002.omar:14.170	ἄχνυται,  ὁππότε τις μνήσῃ κεδνοῖο ἄνακτος.
urn:cts:greekLit:tlg0012.tlg002.omar:14.171	ἀλλ' ἦ τοι ὅρκον μὲν ἐάσομεν, αὐτὰρ ̓Οδυσσεὺς
urn:cts:greekLit:tlg0012.tlg002.omar:14.172	ἔλθοι ὅπως μιν ἐγώ γ' ἐθέλω καὶ Πηνελόπεια
urn:cts:greekLit:tlg0012.tlg002.omar:14.173	Λαέρτης θ' ὁ γέρων καὶ Τηλέμαχος θεοειδής.
urn:cts:greekLit:tlg0012.tlg002.omar:14.174	νῦν αὖ παιδὸς ἄλαστον ὀδύρομαι, ὃν τέκ' ̓Οδυσσεύς,
urn:cts:greekLit:tlg0012.tlg002.omar:14.175	Τηλεμάχου: τὸν ἐπεὶ θρέψαν θεοὶ ἔρνεϊ ἶσον,
urn:cts:greekLit:tlg0012.tlg002.omar:14.176	καί μιν ἔφην ἔσσεσθαι ἐν ἀνδράσιν οὔ τι χέρηα
urn:cts:greekLit:tlg0012.tlg002.omar:14.177	πατρὸς ἑοῖο φίλοιο, δέμας καὶ εἶδος ἀγητόν,
urn:cts:greekLit:tlg0012.tlg002.omar:14.178	τὸν δέ τις ἀθανάτων βλάψε φρένας ἔνδον ἐί̈σας
urn:cts:greekLit:tlg0012.tlg002.omar:14.179	ἠέ τις ἀνθρώπων: ὁ δ' ἔβη μετὰ πατρὸς ἀκουὴν
urn:cts:greekLit:tlg0012.tlg002.omar:14.180	ἐς Πύλον ἠγαθέην: τὸν δὲ μνηστῆρες ἀγαυοὶ
urn:cts:greekLit:tlg0012.tlg002.omar:14.181	οἴκαδ' ἰόντα λοχῶσιν, ὅπως ἀπὸ φῦλον ὄληται
urn:cts:greekLit:tlg0012.tlg002.omar:14.182	νώνυμον ἐξ ̓Ιθάκης ̓Αρκεισίου ἀντιθέοιο.
urn:cts:greekLit:tlg0012.tlg002.omar:14.183	ἀλλ' ἦ τοι κεῖνον μὲν ἐάσομεν, ἤ κεν ἁλώῃ
urn:cts:greekLit:tlg0012.tlg002.omar:14.184	ἦ κε φύγῃ καί κέν οἱ ὑπέρσχῃ χεῖρα Κρονίων.
urn:cts:greekLit:tlg0012.tlg002.omar:14.185	ἀλλ' ἄγε μοι σύ,  γεραιέ, τὰ ς' αὐτοῦ κήδε' ἐνίσπες
urn:cts:greekLit:tlg0012.tlg002.omar:14.186	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
urn:cts:greekLit:tlg0012.tlg002.omar:14.187	τίς πόθεν εἶς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.omar:14.188	ὁπποίης τ' ἐπὶ νηὸς ἀφίκεο: πῶς δέ σε ναῦται
urn:cts:greekLit:tlg0012.tlg002.omar:14.189	ἤγαγον εἰς ̓Ιθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.omar:14.190	οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”
urn:cts:greekLit:tlg0012.tlg002.omar:14.191	τὸν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:14.192	“τοιγὰρ ἐγώ τοι ταῦτα μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:14.193	εἴη μὲν νῦν νῶϊν ἐπὶ χρόνον ἠμὲν ἐδωδὴ
urn:cts:greekLit:tlg0012.tlg002.omar:14.194	ἠδὲ μέθυ γλυκερὸν κλισίης ἔντοσθεν ἐοῦσι,
urn:cts:greekLit:tlg0012.tlg002.omar:14.195	δαίνυσθαι ἀκέοντ',  ἄλλοι δ' ἐπὶ ἔργον ἕποιεν:
urn:cts:greekLit:tlg0012.tlg002.omar:14.196	ῥηϊδίως κεν ἔπειτα καὶ εἰς ἐνιαυτὸν ἅπαντα
urn:cts:greekLit:tlg0012.tlg002.omar:14.197	οὔ τι διαπρήξαιμι λέγων ἐμὰ κήδεα θυμοῦ,
urn:cts:greekLit:tlg0012.tlg002.omar:14.198	ὅσσα γε δὴ ξύμπαντα θεῶν ἰότητι μόγησα.
urn:cts:greekLit:tlg0012.tlg002.omar:14.199	“ἐκ μὲν Κρητάων γένος εὔχομαι εὐρειάων,
urn:cts:greekLit:tlg0012.tlg002.omar:14.200	ἀνέρος ἀφνειοῖο πάϊς: πολλοὶ δὲ καὶ ἄλλοι
urn:cts:greekLit:tlg0012.tlg002.omar:14.201	υἱέες ἐν μεγάρῳ ἠμὲν τράφεν ἠδ' ἐγένοντο
urn:cts:greekLit:tlg0012.tlg002.omar:14.202	γνήσιοι ἐξ ἀλόχου: ἐμὲ δ' ὠνητὴ τέκε μήτηρ
urn:cts:greekLit:tlg0012.tlg002.omar:14.203	παλλακίς, ἀλλά με ἶσον ἰθαιγενέεσσιν ἐτίμα
urn:cts:greekLit:tlg0012.tlg002.omar:14.204	Κάστωρ ̔Υλακίδης, τοῦ ἐγὼ γένος εὔχομαι εἶναι
urn:cts:greekLit:tlg0012.tlg002.omar:14.205	ὃς τότ' ἐνὶ Κρήτεσσι θεὸς ὣς τίετο δήμῳ
urn:cts:greekLit:tlg0012.tlg002.omar:14.206	ὄλβῳ τε πλούτῳ τε καὶ υἱάσι κυδαλίμοισιν.
urn:cts:greekLit:tlg0012.tlg002.omar:14.207	ἀλλ' ἦ τοι τὸν κῆρες ἔβαν θανάτοιο φέρουσαι
urn:cts:greekLit:tlg0012.tlg002.omar:14.208	εἰς ̓Αί̈δαο δόμους: τοὶ δὲ ζωὴν ἐδύσαντο
urn:cts:greekLit:tlg0012.tlg002.omar:14.209	παῖδες ὑπέρθυμοι καὶ ἐπὶ κλήρους ἐβάλοντο,
urn:cts:greekLit:tlg0012.tlg002.omar:14.210	αὐτὰρ ἐμοὶ μάλα παῦρα δόσαν καὶ οἰκί' ἔνειμαν.
urn:cts:greekLit:tlg0012.tlg002.omar:14.211	ἠγαγόμην δὲ γυναῖκα πολυκλήρων ἀνθρώπων
urn:cts:greekLit:tlg0012.tlg002.omar:14.212	εἵνεκ' ἐμῆς ἀρετῆς, ἐπεὶ οὐκ ἀποφώλιος ἦα
urn:cts:greekLit:tlg0012.tlg002.omar:14.213	οὐδὲ φυγοπτόλεμος: νῦν δ' ἤδη πάντα λέλοιπεν
urn:cts:greekLit:tlg0012.tlg002.omar:14.214	ἀλλ' ἔμπης καλάμην γέ ς' ὀί̈ομαι εἰσορόωντα
urn:cts:greekLit:tlg0012.tlg002.omar:14.215	γιγνώσκειν: ἦ γάρ με δύη ἔχει ἤλιθα πολλή.
urn:cts:greekLit:tlg0012.tlg002.omar:14.216	ἦ μὲν δὴ θάρσος μοι ̓́Αρης τ' ἔδοσαν καὶ ̓Αθήνη
urn:cts:greekLit:tlg0012.tlg002.omar:14.217	καὶ ῥηξηνορίην: ὁπότε κρίνοιμι λόχονδε
urn:cts:greekLit:tlg0012.tlg002.omar:14.218	ἄνδρας ἀριστῆας, κακὰ δυσμενέεσσι φυτεύων,
urn:cts:greekLit:tlg0012.tlg002.omar:14.219	οὔ ποτέ μοι θάνατον προτιόσσετο θυμὸς ἀγήνωρ,
urn:cts:greekLit:tlg0012.tlg002.omar:14.220	ἀλλὰ πολὺ πρώτιστος ἐπάλμενος ἔγχει ἕλεσκον
urn:cts:greekLit:tlg0012.tlg002.omar:14.221	ἀνδρῶν δυσμενέων ὅ τέ μοι εἴξειε πόδεσσιν.
urn:cts:greekLit:tlg0012.tlg002.omar:14.222	τοῖος ἔα ἐν πολέμῳ: ἔργον δέ μοι οὐ φίλον ἔσκεν
urn:cts:greekLit:tlg0012.tlg002.omar:14.223	οὐδ' οἰκωφελίη, ἥ τε τρέφει ἀγλαὰ τέκνα,
urn:cts:greekLit:tlg0012.tlg002.omar:14.224	ἀλλά μοι αἰεὶ νῆες ἐπήρετμοι φίλαι ἦσαν
urn:cts:greekLit:tlg0012.tlg002.omar:14.225	καὶ πόλεμοι καὶ ἄκοντες ἐύ̈ξεστοι καὶ ὀϊστοί,
urn:cts:greekLit:tlg0012.tlg002.omar:14.226	λυγρά, τά τ' ἄλλοισίν γε καταριγηλὰ πέλονται.
urn:cts:greekLit:tlg0012.tlg002.omar:14.227	αὐτὰρ ἐμοὶ τὰ φίλ' ἔσκε τά που θεὸς ἐν φρεσὶ θῆκεν:
urn:cts:greekLit:tlg0012.tlg002.omar:14.228	ἄλλος γάρ τ' ἄλλοισιν ἀνὴρ ἐπιτέρπεται ἔργοις.
urn:cts:greekLit:tlg0012.tlg002.omar:14.229	πρὶν μὲν γὰρ Τροίης ἐπιβήμεναι υἷας ̓Αχαιῶν
urn:cts:greekLit:tlg0012.tlg002.omar:14.230	εἰνάκις ἀνδράσιν ἦρξα καὶ ὠκυπόροισι νέεσσιν
urn:cts:greekLit:tlg0012.tlg002.omar:14.231	ἄνδρας ἐς ἀλλοδαπούς, καί μοι μάλα τύγχανε πολλά.
urn:cts:greekLit:tlg0012.tlg002.omar:14.232	τῶν ἐξαιρεύμην μενοεικέα, πολλὰ δ' ὀπίσσω
urn:cts:greekLit:tlg0012.tlg002.omar:14.233	λάγχανον: αἶψα δὲ οἶκος ὀφέλλετο, καί ῥα ἔπειτα
urn:cts:greekLit:tlg0012.tlg002.omar:14.234	δεινός τ' αἰδοῖός τε μετὰ Κρήτεσσι τετύγμην.
urn:cts:greekLit:tlg0012.tlg002.omar:14.235	“ἀλλ' ὅτε δὴ τήν γε στυγερὴν ὁδὸν εὐρύοπα Ζεὺς
urn:cts:greekLit:tlg0012.tlg002.omar:14.236	ἐφράσαθ', ἣ πολλῶν ἀνδρῶν ὑπὸ γούνατ' ἔλυσε,
urn:cts:greekLit:tlg0012.tlg002.omar:14.237	δὴ τότ' ἔμ' ἤνωγον καὶ ἀγακλυτὸν ̓Ιδομενῆα
urn:cts:greekLit:tlg0012.tlg002.omar:14.238	νήεσς' ἡγήσασθαι ἐς ̓́Ιλιον: οὐδέ τι μῆχος
urn:cts:greekLit:tlg0012.tlg002.omar:14.239	ἦεν ἀνήνασθαι, χαλεπὴ δ' ἔχε δήμου φῆμις.
urn:cts:greekLit:tlg0012.tlg002.omar:14.240	ἔνθα μὲν εἰνάετες πολεμίζομεν υἷες ̓Αχαιῶν,
urn:cts:greekLit:tlg0012.tlg002.omar:14.241	τῷ δεκάτῳ δὲ πόλιν Πριάμου πέρσαντες ἔβημεν
urn:cts:greekLit:tlg0012.tlg002.omar:14.242	οἴκαδε σὺν νήεσσι, θεὸς δ' ἐκέδασσεν ̓Αχαιούς.
urn:cts:greekLit:tlg0012.tlg002.omar:14.243	αὐτὰρ ἐμοὶ δειλῷ κακὰ μήδετο μητίετα Ζεύς:
urn:cts:greekLit:tlg0012.tlg002.omar:14.244	μῆνα γὰρ οἶον ἔμεινα τεταρπόμενος τεκέεσσιν
urn:cts:greekLit:tlg0012.tlg002.omar:14.245	κουριδίῃ τ' ἀλόχῳ καὶ κτήμασιν: αὐτὰρ ἔπειτα
urn:cts:greekLit:tlg0012.tlg002.omar:14.246	Αἴγυπτόνδε με θυμὸς ἀνώγει ναυτίλλεσθαι,
urn:cts:greekLit:tlg0012.tlg002.omar:14.247	νῆας ἐὺ̈ στείλαντα σὺν ἀντιθέοις ἑτάροισιν.
urn:cts:greekLit:tlg0012.tlg002.omar:14.248	ἐννέα νῆας στεῖλα, θοῶς δ' ἐσαγείρατο λαός.
urn:cts:greekLit:tlg0012.tlg002.omar:14.249	ἑξῆμαρ μὲν ἔπειτα ἐμοὶ ἐρίηρες ἑταῖροι
urn:cts:greekLit:tlg0012.tlg002.omar:14.250	δαίνυντ': αὐτὰρ ἐγὼν ἱερήϊα πολλὰ παρεῖχον
urn:cts:greekLit:tlg0012.tlg002.omar:14.251	θεοῖσίν τε ῥέζειν αὐτοῖσί τε δαῖτα πένεσθαι.
urn:cts:greekLit:tlg0012.tlg002.omar:14.252	ἑβδομάτῃ δ' ἀναβάντες ἀπὸ Κρήτης εὐρείης
urn:cts:greekLit:tlg0012.tlg002.omar:14.253	ἐπλέομεν Βορέῃ ἀνέμῳ ἀκραέϊ καλῷ
urn:cts:greekLit:tlg0012.tlg002.omar:14.254	ῥηϊδίως, ὡς εἴ τε κατὰ ῥόον: οὐδέ τις οὖν μοι
urn:cts:greekLit:tlg0012.tlg002.omar:14.255	νηῶν πημάνθη,  ἀλλ' ἀσκηθέες καὶ ἄνουσοι
urn:cts:greekLit:tlg0012.tlg002.omar:14.256	ἥμεθα, τὰς δ' ἄνεμός τε κυβερνῆταί τ' ἴθυνον.
urn:cts:greekLit:tlg0012.tlg002.omar:14.257	“πεμπταῖοι δ' Αἴγυπτον ἐϋρρείτην ἱκόμεσθα,
urn:cts:greekLit:tlg0012.tlg002.omar:14.258	στῆσα δ' ἐν Αἰγύπτῳ ποταμῷ νέας ἀμφιελίσσας.
urn:cts:greekLit:tlg0012.tlg002.omar:14.259	ἔνθ' ἦ τοι μὲν ἐγὼ κελόμην ἐρίηρας ἑταίρους
urn:cts:greekLit:tlg0012.tlg002.omar:14.260	αὐτοῦ πὰρ νήεσσι μένειν καὶ νῆας ἔρυσθαι,
urn:cts:greekLit:tlg0012.tlg002.omar:14.261	ὀπτῆρας δὲ κατὰ σκοπιὰς ὤτρυνα νέεσθαι:
urn:cts:greekLit:tlg0012.tlg002.omar:14.262	οἱ δ' ὕβρει εἴξαντες, ἐπισπόμενοι μένεϊ σφῷ,
urn:cts:greekLit:tlg0012.tlg002.omar:14.263	αἶψα μάλ' Αἰγυπτίων ἀνδρῶν περικαλλέας ἀγροὺς
urn:cts:greekLit:tlg0012.tlg002.omar:14.264	πόρθεον, ἐκ δὲ γυναῖκας ἄγον καὶ νήπια τέκνα,
urn:cts:greekLit:tlg0012.tlg002.omar:14.265	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
urn:cts:greekLit:tlg0012.tlg002.omar:14.266	οἱ δὲ βοῆς ἀί̈οντες ἅμ' ἠοῖ φαινομένηφιν
urn:cts:greekLit:tlg0012.tlg002.omar:14.267	ἦλθον: πλῆτο δὲ πᾶν πεδίον πεζῶν τε καὶ ἵππων
urn:cts:greekLit:tlg0012.tlg002.omar:14.268	χαλκοῦ τε στεροπῆς: ἐν δὲ Ζεὺς τερπικέραυνος
urn:cts:greekLit:tlg0012.tlg002.omar:14.269	φύζαν ἐμοῖς ἑτάροισι κακὴν βάλεν, οὐδέ τις ἔτλη
urn:cts:greekLit:tlg0012.tlg002.omar:14.270	μεῖναι ἐναντίβιον: περὶ γὰρ κακὰ πάντοθεν ἔστη.
urn:cts:greekLit:tlg0012.tlg002.omar:14.271	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
urn:cts:greekLit:tlg0012.tlg002.omar:14.272	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
urn:cts:greekLit:tlg0012.tlg002.omar:14.273	αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα
urn:cts:greekLit:tlg0012.tlg002.omar:14.274	ποίης'—ὡς ὄφελον θανέειν καὶ πότμον ἐπισπεῖν
urn:cts:greekLit:tlg0012.tlg002.omar:14.275	αὐτοῦ ἐν Αἰγύπτῳ: ἔτι γάρ νύ με πῆμ' ὑπέδεκτο—
urn:cts:greekLit:tlg0012.tlg002.omar:14.276	αὐτίκ' ἀπὸ κρατὸς κυνέην εὔτυκτον ἔθηκα
urn:cts:greekLit:tlg0012.tlg002.omar:14.277	καὶ σάκος ὤμοιϊν, δόρυ δ' ἔκβαλον ἔκτοσε χειρός:
urn:cts:greekLit:tlg0012.tlg002.omar:14.278	αὐτὰρ ἐγὼ βασιλῆος ἐναντίον ἤλυθον ἵππων
urn:cts:greekLit:tlg0012.tlg002.omar:14.279	καὶ κύσα γούναθ' ἑλών: ὁδ' ἐρύσατο καί μ' ἐλέησεν,
urn:cts:greekLit:tlg0012.tlg002.omar:14.280	ἐς δίφρον δέ μ' ἕσας ἄγεν οἴκαδε δάκρυ χέοντα.
urn:cts:greekLit:tlg0012.tlg002.omar:14.281	ἦ μέν μοι μάλα πολλοὶ ἐπήϊσσον μελίῃσιν,
urn:cts:greekLit:tlg0012.tlg002.omar:14.282	ἱέμενοι κτεῖναι—δὴ γὰρ κεχολώατο λίην—
urn:cts:greekLit:tlg0012.tlg002.omar:14.283	ἀλλ' ἀπὸ κεῖνος ἔρυκε, Διὸς δ' ὠπίζετο μῆνιν
urn:cts:greekLit:tlg0012.tlg002.omar:14.284	ξεινίου, ὅς τε μάλιστα νεμεσσᾶται κακὰ ἔργα.
urn:cts:greekLit:tlg0012.tlg002.omar:14.285	“ἔνθα μὲν ἑπτάετες μένον αὐτόθι,  πολλὰ δ' ἄγειρα
urn:cts:greekLit:tlg0012.tlg002.omar:14.286	χρήματ' ἀν' Αἰγυπτίους ἄνδρας: δίδοσαν γὰρ ἅπαντες.
urn:cts:greekLit:tlg0012.tlg002.omar:14.287	ἀλλ' ὅτε δὴ ὄγδοόν μοι ἐπιπλόμενον ἔτος ἦλθεν,
urn:cts:greekLit:tlg0012.tlg002.omar:14.288	δὴ τότε Φοῖνιξ ἦλθεν ἀνὴρ ἀπατήλια εἰδώς,
urn:cts:greekLit:tlg0012.tlg002.omar:14.289	τρώκτης, ὃς δὴ πολλὰ κάκ' ἀνθρώποισιν ἐώργει:
urn:cts:greekLit:tlg0012.tlg002.omar:14.290	ὅς μ' ἄγε παρπεπιθὼν ᾗσι φρεσίν,  ὄφρ' ἱκόμεσθα
urn:cts:greekLit:tlg0012.tlg002.omar:14.291	Φοινίκην, ὅθι τοῦ γε δόμοι καὶ κτήματ' ἔκειτο.
urn:cts:greekLit:tlg0012.tlg002.omar:14.292	ἔνθα παρ' αὐτῷ μεῖνα τελεσφόρον εἰς ἐνιαυτόν.
urn:cts:greekLit:tlg0012.tlg002.omar:14.293	ἀλλ' ὅτε δὴ μῆνές τε καὶ ἡμέραι ἐξετελεῦντο
urn:cts:greekLit:tlg0012.tlg002.omar:14.294	ἄψ περιτελλομένου ἔτεος καὶ ἐπήλυθον ὧραι,
urn:cts:greekLit:tlg0012.tlg002.omar:14.295	ἐς Λιβύην μ' ἐπὶ νηὸς ἐέσσατο ποντοπόροιο
urn:cts:greekLit:tlg0012.tlg002.omar:14.296	ψεύδεα βουλεύσας, ἵνα οἱ σὺν φόρτον ἄγοιμι,
urn:cts:greekLit:tlg0012.tlg002.omar:14.297	κεῖθι δέ μ' ὡς περάσειε καὶ ἄσπετον ὦνον ἕλοιτο.
urn:cts:greekLit:tlg0012.tlg002.omar:14.298	τῷ ἑπόμην ἐπὶ νηός, ὀϊόμενός περ, ἀνάγκῃ.
urn:cts:greekLit:tlg0012.tlg002.omar:14.299	ἡ δ' ἔθεεν Βορέῃ ἀνέμῳ ἀκραέϊ καλῷ,
urn:cts:greekLit:tlg0012.tlg002.omar:14.300	μέσσον ὑπὲρ Κρήτης: Ζεὺς δέ σφισι μήδετ' ὄλεθρον.
urn:cts:greekLit:tlg0012.tlg002.omar:14.301	ἀλλ' ὅτε δὴ Κρήτην μὲν ἐλείπομεν, οὐδέ τις ἄλλη
urn:cts:greekLit:tlg0012.tlg002.omar:14.302	φαίνετο γαιάων, ἀλλ' οὐρανὸς ἠδὲ θάλασσα,
urn:cts:greekLit:tlg0012.tlg002.omar:14.303	δὴ τότε κυανέην νεφέλην ἔστησε Κρονίων
urn:cts:greekLit:tlg0012.tlg002.omar:14.304	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
urn:cts:greekLit:tlg0012.tlg002.omar:14.305	Ζεὺς δ' ἄμυδις βρόντησε καὶ ἔμβαλε νηὶ̈ κεραυνόν:
urn:cts:greekLit:tlg0012.tlg002.omar:14.306	ἡ δ' ἐλελίχθη πᾶσα Διὸς πληγεῖσα κεραυνῷ,
urn:cts:greekLit:tlg0012.tlg002.omar:14.307	ἐν δὲ θεείου πλῆτο: πέσον δ' ἐκ νηὸς ἅπαντες.
urn:cts:greekLit:tlg0012.tlg002.omar:14.308	οἱ δὲ κορώνῃσιν ἴκελοι περὶ νῆα μέλαιναν
urn:cts:greekLit:tlg0012.tlg002.omar:14.309	κύμασιν ἐμφορέοντο: θεὸς δ' ἀποαίνυτο νόστον.
urn:cts:greekLit:tlg0012.tlg002.omar:14.310	αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,
urn:cts:greekLit:tlg0012.tlg002.omar:14.311	ἱστὸν ἀμαιμάκετον νηὸς κυανοπρῴροιο
urn:cts:greekLit:tlg0012.tlg002.omar:14.312	ἐν χείρεσσιν ἔθηκεν, ὅπως ἔτι πῆμα φύγοιμι.
urn:cts:greekLit:tlg0012.tlg002.omar:14.313	τῷ ῥα περιπλεχθεὶς φερόμην ὀλοοῖς ἀνέμοισιν.
urn:cts:greekLit:tlg0012.tlg002.omar:14.314	ἐννῆμαρ φερόμην, δεκάτῃ δέ με νυκτὶ μελαίνῃ
urn:cts:greekLit:tlg0012.tlg002.omar:14.315	γαίῃ Θεσπρωτῶν πέλασεν μέγα κῦμα κυλίνδον.
urn:cts:greekLit:tlg0012.tlg002.omar:14.316	ἔνθα με Θεσπρωτῶν βασιλεὺς ἐκομίσσατο Φείδων
urn:cts:greekLit:tlg0012.tlg002.omar:14.317	ἥρως ἀπριάτην: τοῦ γὰρ φίλος υἱὸς ἐπελθὼν
urn:cts:greekLit:tlg0012.tlg002.omar:14.318	αἴθρῳ καὶ καμάτῳ δεδμημένον ἦγεν ἐς οἶκον,
urn:cts:greekLit:tlg0012.tlg002.omar:14.319	χειρὸς ἀναστήσας, ὄφρ' ἵκετο δώματα πατρός:
urn:cts:greekLit:tlg0012.tlg002.omar:14.320	ἀμφὶ δέ με χλαῖνάν τε χιτῶνά τε εἵματα ἕσσεν.
urn:cts:greekLit:tlg0012.tlg002.omar:14.321	“ἔνθ' ̓Οδυσῆος ἐγὼ πυθόμην: κεῖνος γὰρ ἔφασκε
urn:cts:greekLit:tlg0012.tlg002.omar:14.322	ξεινίσαι ἠδὲ φιλῆσαι ἰόντ' ἐς πατρίδα γαῖαν,
urn:cts:greekLit:tlg0012.tlg002.omar:14.323	καί μοι κτήματ' ἔδειξεν ὅσα ξυναγείρατ' ̓Οδυσσεύς,
urn:cts:greekLit:tlg0012.tlg002.omar:14.324	χαλκόν τε χρυσόν τε πολύκμητόν τε σίδηρον.
urn:cts:greekLit:tlg0012.tlg002.omar:14.325	καί νύ ἐς δεκάτην γενεὴν ἕτερόν γ' ἔτι βόσκοι:
urn:cts:greekLit:tlg0012.tlg002.omar:14.326	τόσσα οἱ ἐν μεγάροις κειμήλια κεῖτο ἄνακτος.
urn:cts:greekLit:tlg0012.tlg002.omar:14.327	τὸν δ' ἐς Δωδώνην φάτο βήμεναι, ὄφρα θεοῖο
urn:cts:greekLit:tlg0012.tlg002.omar:14.328	ἐκ δρυὸς ὑψικόμοιο Διὸς βουλὴν ἐπακούσαι,
urn:cts:greekLit:tlg0012.tlg002.omar:14.329	ὅππως νοστήσει' ̓Ιθάκης ἐς πίονα δῆμον
urn:cts:greekLit:tlg0012.tlg002.omar:14.330	ἤδη δὴν ἀπεών,  ἢ ἀμφαδὸν ἦε κρυφηδόν.
urn:cts:greekLit:tlg0012.tlg002.omar:14.331	ὤμοσε δὲ πρὸς ἔμ' αὐτόν, ἀποσπένδων ἐνὶ οἴκῳ,
urn:cts:greekLit:tlg0012.tlg002.omar:14.332	νῆα κατειρύσθαι καὶ ἐπαρτέας ἔμμεν ἑταίρους,
urn:cts:greekLit:tlg0012.tlg002.omar:14.333	οἳ δή μιν πέμψουσι φίλην ἐς πατρίδα γαῖαν.
urn:cts:greekLit:tlg0012.tlg002.omar:14.334	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
urn:cts:greekLit:tlg0012.tlg002.omar:14.335	ἀνδρῶν Θεσπρωτῶν ἐς Δουλίχιον πολύπυρον.
urn:cts:greekLit:tlg0012.tlg002.omar:14.336	ἔνθ' ὅ γέ μ' ἠνώγει πέμψαι βασιλῆϊ ̓Ακάστῳ
urn:cts:greekLit:tlg0012.tlg002.omar:14.337	ἐνδυκέως: τοῖσιν δὲ κακὴ φρεσὶν ἥνδανε βουλὴ
urn:cts:greekLit:tlg0012.tlg002.omar:14.338	ἀμφ' ἐμοί, ὄφρ' ἔτι πάγχυ δύης ἐπὶ πῆμα γενοίμην.
urn:cts:greekLit:tlg0012.tlg002.omar:14.339	ἀλλ' ὅτε γαίης πολλὸν ἀπέπλω ποντοπόρος νηῦς,
urn:cts:greekLit:tlg0012.tlg002.omar:14.340	αὐτίκα δούλιον ἦμαρ ἐμοὶ περιμηχανόωντο.
urn:cts:greekLit:tlg0012.tlg002.omar:14.341	ἐκ μέν με χλαῖνάν τε χιτῶνά τε εἵματ' ἔδυσαν,
urn:cts:greekLit:tlg0012.tlg002.omar:14.342	ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,
urn:cts:greekLit:tlg0012.tlg002.omar:14.343	ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι:
urn:cts:greekLit:tlg0012.tlg002.omar:14.344	ἑσπέριοι δ' ̓Ιθάκης εὐδειέλου ἔργ' ἀφίκοντο.
urn:cts:greekLit:tlg0012.tlg002.omar:14.345	ἔνθ' ἐμὲ μὲν κατέδησαν ἐϋσσέλμῳ ἐνὶ νηὶ̈
urn:cts:greekLit:tlg0012.tlg002.omar:14.346	ὅπλῳ ἐϋστρεφέϊ στερεῶς, αὐτοὶ δ' ἀποβάντες
urn:cts:greekLit:tlg0012.tlg002.omar:14.347	ἐσσυμένως παρὰ θῖνα θαλάσσης δόρπον ἕλοντο.
urn:cts:greekLit:tlg0012.tlg002.omar:14.348	αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ
urn:cts:greekLit:tlg0012.tlg002.omar:14.349	ῥηϊδίως: κεφαλῇ δὲ κατὰ ῥάκος ἀμφικαλύψας,
urn:cts:greekLit:tlg0012.tlg002.omar:14.350	ξεστὸν ἐφόλκαιον καταβὰς ἐπέλασσα θαλάσσῃ
urn:cts:greekLit:tlg0012.tlg002.omar:14.351	στῆθος, ἔπειτα δὲ χερσὶ διήρεσς' ἀμφοτέρῃσι
urn:cts:greekLit:tlg0012.tlg002.omar:14.352	νηχόμενος, μάλα δ' ὦκα θύρηθ' ἔα ἀμφὶς ἐκείνων.
urn:cts:greekLit:tlg0012.tlg002.omar:14.353	ἔνθ' ἀναβάς, ὅθι τε δρίος ἦν πολυανθέος ὕλης,
urn:cts:greekLit:tlg0012.tlg002.omar:14.354	κείμην πεπτηώς. οἱ δὲ μεγάλα στενάχοντες
urn:cts:greekLit:tlg0012.tlg002.omar:14.355	φοίτων: ἀλλ' οὐ γάρ σφιν ἐφαίνετο κέρδιον εἶναι
urn:cts:greekLit:tlg0012.tlg002.omar:14.356	μαίεσθαι προτέρω, τοὶ μὲν πάλιν αὖτις ἔβαινον
urn:cts:greekLit:tlg0012.tlg002.omar:14.357	νηὸς ἔπι γλαφυρῆς: ἐμὲ δ' ἔκρυψαν θεοὶ αὐτοὶ
urn:cts:greekLit:tlg0012.tlg002.omar:14.358	ῥηϊδίως, καί με σταθμῷ ἐπέλασσαν ἄγοντες
urn:cts:greekLit:tlg0012.tlg002.omar:14.359	ἀνδρὸς ἐπισταμένου: ἔτι γάρ νύ μοι αἶσα βιῶναι.”
urn:cts:greekLit:tlg0012.tlg002.omar:14.360	τὸν δ' ἀπαμειβόμενος προσέφης,  Εὔμαιε συβῶτα:
urn:cts:greekLit:tlg0012.tlg002.omar:14.361	“ἆ δειλὲ ξείνων, ἦ μοι μάλα θυμὸν ὄρινας
urn:cts:greekLit:tlg0012.tlg002.omar:14.362	ταῦτα ἕκαστα λέγων, ὅσα δὴ πάθες ἠδ' ὅς' ἀλήθης.
urn:cts:greekLit:tlg0012.tlg002.omar:14.363	ἀλλὰ τά γ' οὐ κατὰ κόσμον ὀί̈ομαι, οὐδέ με πείσεις
urn:cts:greekLit:tlg0012.tlg002.omar:14.364	εἰπὼν ἀμφ' ̓Οδυσῆϊ: τί σε χρὴ τοῖον ἐόντα
urn:cts:greekLit:tlg0012.tlg002.omar:14.365	μαψιδίως ψεύδεσθαι;  ἐγὼ δ' εὖ οἶδα καὶ αὐτὸς
urn:cts:greekLit:tlg0012.tlg002.omar:14.366	νόστον ἐμοῖο ἄνακτος, ὅ τ' ἤχθετο πᾶσι θεοῖσι
urn:cts:greekLit:tlg0012.tlg002.omar:14.367	πάγχυ μάλ', ὅττι μιν οὔ τι μετὰ Τρώεσσι δάμασσαν
urn:cts:greekLit:tlg0012.tlg002.omar:14.368	ἠὲ φίλων ἐν χερσίν, ἐπεὶ πόλεμον τολύπευσε.
urn:cts:greekLit:tlg0012.tlg002.omar:14.369	τῷ κέν οἱ τύμβον μὲν ἐποίησαν Παναχαιοί,
urn:cts:greekLit:tlg0012.tlg002.omar:14.370	ἠδέ κε καὶ ᾧ παιδὶ μέγα κλέος ἤρατ' ὀπίσσω
urn:cts:greekLit:tlg0012.tlg002.omar:14.371	νῦν δέ μιν ἀκλειῶς ἅρπυιαι ἀνηρείψαντο.
urn:cts:greekLit:tlg0012.tlg002.omar:14.372	αὐτὰρ ἐγὼ παρ' ὕεσσιν ἀπότροπος: οὐδὲ πόλινδε
urn:cts:greekLit:tlg0012.tlg002.omar:14.373	ἔρχομαι, εἰ μή πού τι περίφρων Πηνελόπεια
urn:cts:greekLit:tlg0012.tlg002.omar:14.374	ἐλθέμεν ὀτρύνῃσιν, ὅτ' ἀγγελίη ποθὲν ἔλθῃ.
urn:cts:greekLit:tlg0012.tlg002.omar:14.375	ἀλλ' οἱ μὲν τὰ ἕκαστα παρήμενοι ἐξερέουσιν,
urn:cts:greekLit:tlg0012.tlg002.omar:14.376	ἠμὲν οἳ ἄχνυνται δὴν οἰχομένοιο ἄνακτος,
urn:cts:greekLit:tlg0012.tlg002.omar:14.377	ἠδ' οἳ χαίρουσιν βίοτον νήποινον ἔδοντες:
urn:cts:greekLit:tlg0012.tlg002.omar:14.378	ἀλλ' ἐμοὶ οὐ φίλον ἐστὶ μεταλλῆσαι καὶ ἐρέσθαι,
urn:cts:greekLit:tlg0012.tlg002.omar:14.379	ἐξ οὗ δή μ' Αἰτωλὸς ἀνὴρ ἐξήπαφε μύθῳ,
urn:cts:greekLit:tlg0012.tlg002.omar:14.380	ὅς ῥ' ἄνδρα κτείνας,  πολλὴν ἐπὶ γαῖαν ἀληθείς,
urn:cts:greekLit:tlg0012.tlg002.omar:14.381	ἦλθεν ἐμὰ πρὸς δώματ': ἐγὼ δέ μιν ἀμφαγάπαζον.
urn:cts:greekLit:tlg0012.tlg002.omar:14.382	φῆ δέ μιν ἐν Κρήτεσσι παρ' ̓Ιδομενῆϊ ἰδέσθαι
urn:cts:greekLit:tlg0012.tlg002.omar:14.383	νῆας ἀκειόμενον, τάς οἱ ξυνέαξαν ἄελλαι:
urn:cts:greekLit:tlg0012.tlg002.omar:14.384	καὶ φάτ' ἐλεύσεσθαι ἢ ἐς θέρος ἢ ἐς ὀπώρην,
urn:cts:greekLit:tlg0012.tlg002.omar:14.385	πολλὰ χρήματ' ἄγοντα,  σὺν ἀντιθέοις ἑτάροισι.
urn:cts:greekLit:tlg0012.tlg002.omar:14.386	καὶ σύ, γέρον πολυπενθές, ἐπεί σέ μοι ἤγαγε δαίμων,
urn:cts:greekLit:tlg0012.tlg002.omar:14.387	μήτε τί μοι ψεύδεσσι χαρίζεο μήτε τι θέλγε:
urn:cts:greekLit:tlg0012.tlg002.omar:14.388	οὐ γὰρ τοὔνεκ' ἐγώ ς' αἰδέσσομαι οὐδὲ φιλήσω,
urn:cts:greekLit:tlg0012.tlg002.omar:14.389	ἀλλὰ Δία ξένιον δείσας αὐτόν τ' ἐλεαίρων.”
urn:cts:greekLit:tlg0012.tlg002.omar:14.390	τὸν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:14.391	“ἦ μάλα τίς τοι θυμὸς ἐνὶ στήθεσσιν ἄπιστος,
urn:cts:greekLit:tlg0012.tlg002.omar:14.392	οἷόν ς' οὐδ' ὀμόσας περ ἐπήγαγον οὐδέ σε πείθω.
urn:cts:greekLit:tlg0012.tlg002.omar:14.393	ἀλλ' ἄγε νῦν ῥήτρην ποιησόμεθ': αὐτὰρ ὄπισθε
urn:cts:greekLit:tlg0012.tlg002.omar:14.394	μάρτυροι ἀμφοτέροισι θεοί, τοὶ ̓́Ολυμπον ἔχουσιν.
urn:cts:greekLit:tlg0012.tlg002.omar:14.395	εἰ μέν κεν νοστήσῃ ἄναξ τεὸς ἐς τόδε δῶμα,
urn:cts:greekLit:tlg0012.tlg002.omar:14.396	ἕσσας με χλαῖνάν τε χιτῶνά τε εἵματα πέμψαι
urn:cts:greekLit:tlg0012.tlg002.omar:14.397	Δουλίχιόνδ' ἰέναι, ὅθι μοι φίλον ἔπλετο θυμῷ:
urn:cts:greekLit:tlg0012.tlg002.omar:14.398	εἰ δέ κε μὴ ἔλθῃσιν ἄναξ τεὸς ὡς ἀγορεύω,
urn:cts:greekLit:tlg0012.tlg002.omar:14.399	δμῶας ἐπισσεύας βαλέειν μεγάλης κατὰ πέτρης,
urn:cts:greekLit:tlg0012.tlg002.omar:14.400	ὄφρα καὶ ἄλλος πτωχὸς ἀλεύεται ἠπεροπεύειν.”
urn:cts:greekLit:tlg0012.tlg002.omar:14.401	τὸν δ' ἀπαμειβόμενος προσεφώνεε δῖος ὑφορβός:
urn:cts:greekLit:tlg0012.tlg002.omar:14.402	“ξεῖν', οὕτω γάρ κέν μοι ἐϋκλείη τ' ἀρετή τε
urn:cts:greekLit:tlg0012.tlg002.omar:14.403	εἴη ἐπ' ἀνθρώπους ἅμα τ' αὐτίκα καὶ μετέπειτα,
urn:cts:greekLit:tlg0012.tlg002.omar:14.404	ὅς ς' ἐπεὶ ἐς κλισίην ἄγαγον καὶ ξείνια δῶκα,
urn:cts:greekLit:tlg0012.tlg002.omar:14.405	αὖτις δὲ κτείναιμι φίλον τ' ἀπὸ θυμὸν ἑλοίμην:
urn:cts:greekLit:tlg0012.tlg002.omar:14.406	πρόφρων κεν δὴ ἔπειτα Δία Κρονίωνα λιτοίμην.
urn:cts:greekLit:tlg0012.tlg002.omar:14.407	νῦν δ' ὥρη δόρποιο: τάχιστά μοι ἔνδον ἑταῖροι
urn:cts:greekLit:tlg0012.tlg002.omar:14.408	εἶεν, ἵν' ἐν κλισίῃ λαρὸν τετυκοίμεθα δόρπον.”
urn:cts:greekLit:tlg0012.tlg002.omar:14.409	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:14.410	ἀγχίμολον δὲ σύες τε καὶ ἀνέρες ἦλθον ὑφορβοί.
urn:cts:greekLit:tlg0012.tlg002.omar:14.411	τὰς μὲν ἄρα ἔρξαν κατὰ ἤθεα κοιμηθῆναι,
urn:cts:greekLit:tlg0012.tlg002.omar:14.412	κλαγγὴ δ' ἄσπετος ὦρτο συῶν αὐλιζομενάων
urn:cts:greekLit:tlg0012.tlg002.omar:14.413	αὐτὰρ ὁ οἷς ἑτάροισιν ἐκέκλετο δῖος ὑφορβός:
urn:cts:greekLit:tlg0012.tlg002.omar:14.414	“ἄξεθ' ὑῶν τὸν ἄριστον, ἵνα ξείνῳ ἱερεύσω
urn:cts:greekLit:tlg0012.tlg002.omar:14.415	τηλεδαπῷ: πρὸς δ' αὐτοὶ ὀνησόμεθ',  οἵ περ ὀϊζὺν
urn:cts:greekLit:tlg0012.tlg002.omar:14.416	δὴν ἔχομεν πάσχοντες ὑῶν ἕνεκ' ἀργιοδόντων:
urn:cts:greekLit:tlg0012.tlg002.omar:14.417	ἄλλοι δ' ἡμέτερον κάματον νήποινον ἔδουσιν.”
urn:cts:greekLit:tlg0012.tlg002.omar:14.418	ὣς ἄρα φωνήσας κέασε ξύλα νηλέϊ χαλκῷ,
urn:cts:greekLit:tlg0012.tlg002.omar:14.419	οἱ δ' ὗν εἰσῆγον μάλα πίονα πενταέτηρον.
urn:cts:greekLit:tlg0012.tlg002.omar:14.420	τὸν μὲν ἔπειτ' ἔστησαν ἐπ' ἐσχάρῃ: οὐδὲ συβώτης
urn:cts:greekLit:tlg0012.tlg002.omar:14.421	λήθετ' ἄρ' ἀθανάτων: φρεσὶ γὰρ κέχρητ' ἀγαθῇσιν:
urn:cts:greekLit:tlg0012.tlg002.omar:14.422	ἀλλ' ὅγ' ἀπαρχόμενος κεφαλῆς τρίχας ἐν πυρὶ βάλλεν
urn:cts:greekLit:tlg0012.tlg002.omar:14.423	ἀργιόδοντος ὑός, καὶ ἐπεύχετο πᾶσι θεοῖσιν
urn:cts:greekLit:tlg0012.tlg002.omar:14.424	νοστῆσαι ̓Οδυσῆα πολύφρονα ὅνδε δόμονδε.
urn:cts:greekLit:tlg0012.tlg002.omar:14.425	κόψε δ' ἀνασχόμενος σχίζῃ δρυός,  ἣν λίπε κείων:
urn:cts:greekLit:tlg0012.tlg002.omar:14.426	τὸν δ' ἔλιπε ψυχή. τοὶ δ' ἔσφαξάν τε καὶ εὗσαν:
urn:cts:greekLit:tlg0012.tlg002.omar:14.427	αἶψα δέ μιν διέχευαν: ὁ δ' ὠμοθετεῖτο συβώτης,
urn:cts:greekLit:tlg0012.tlg002.omar:14.428	πάντων ἀρχόμενος μελέων, ἐς πίονα δημόν,
urn:cts:greekLit:tlg0012.tlg002.omar:14.429	καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,
urn:cts:greekLit:tlg0012.tlg002.omar:14.430	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
urn:cts:greekLit:tlg0012.tlg002.omar:14.431	ὤπτησάν τε περιφραδέως ἐρύσαντό τε πάντα,
urn:cts:greekLit:tlg0012.tlg002.omar:14.432	βάλλον δ' εἰν ἐλεοῖσιν ἀολλέα: ἂν δὲ συβώτης
urn:cts:greekLit:tlg0012.tlg002.omar:14.433	ἵστατο δαιτρεύσων: περὶ γὰρ φρεσὶν αἴσιμα ᾔδη.
urn:cts:greekLit:tlg0012.tlg002.omar:14.434	καὶ τὰ μὲν ἕπταχα πάντα διεμοιρᾶτο δαί̈ζων:
urn:cts:greekLit:tlg0012.tlg002.omar:14.435	τὴν μὲν ἴαν νύμφῃσι καὶ ̔Ερμῇ,  Μαιάδος υἱεῖ,
urn:cts:greekLit:tlg0012.tlg002.omar:14.436	θῆκεν ἐπευξάμενος, τὰς δ' ἄλλας νεῖμεν ἑκάστῳ:
urn:cts:greekLit:tlg0012.tlg002.omar:14.437	νώτοισιν δ' ̓Οδυσῆα διηνεκέεσσι γέραιρεν
urn:cts:greekLit:tlg0012.tlg002.omar:14.438	ἀργιόδοντος ὑός, κύδαινε δὲ θυμὸν ἄνακτος:
urn:cts:greekLit:tlg0012.tlg002.omar:14.439	καί μιν φωνήσας προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:14.440	“αἴθ' οὕτως,  Εὔμαιε, φίλος Διὶ πατρὶ γένοιο
urn:cts:greekLit:tlg0012.tlg002.omar:14.441	ὡς ἐμοί, ὅττι τε τοῖον ἐόντ' ἀγαθοῖσι γεραίρεις.”
urn:cts:greekLit:tlg0012.tlg002.omar:14.442	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:14.443	“ἔσθιε, δαιμόνιε ξείνων, καὶ τέρπεο τοῖσδε,
urn:cts:greekLit:tlg0012.tlg002.omar:14.444	οἷα πάρεστι: θεὸς δὲ τὸ μὲν δώσει, τὸ δ' ἐάσει,
urn:cts:greekLit:tlg0012.tlg002.omar:14.445	ὅττι κεν ᾧ θυμῷ ἐθέλῃ: δύναται γὰρ ἅπαντα.”
urn:cts:greekLit:tlg0012.tlg002.omar:14.446	ἦ ῥα καὶ ἄργματα θῦσε θεοῖς αἰειγενέτῃσι,
urn:cts:greekLit:tlg0012.tlg002.omar:14.447	σπείσας δ' αἴθοπα οἶνον ̓Οδυσσῆϊ πτολιπόρθῳ
urn:cts:greekLit:tlg0012.tlg002.omar:14.448	ἐν χείρεσσιν ἔθηκεν: ὁ δ' ἕζετο ᾗ παρὰ μοίρῃ.
urn:cts:greekLit:tlg0012.tlg002.omar:14.449	σῖτον δέ σφιν ἔνειμε Μεσαύλιος, ὅν ῥα συβώτης
urn:cts:greekLit:tlg0012.tlg002.omar:14.450	αὐτὸς κτήσατο οἶος ἀποιχομένοιο ἄνακτος,
urn:cts:greekLit:tlg0012.tlg002.omar:14.451	νόσφιν δεσποίνης καὶ Λαέρταο γέροντος:
urn:cts:greekLit:tlg0012.tlg002.omar:14.452	πὰρ δ' ἄρα μιν Ταφίων πρίατο κτεάτεσσιν ἑοῖσιν.
urn:cts:greekLit:tlg0012.tlg002.omar:14.453	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:14.454	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:14.455	σῖτον μέν σφιν ἀφεῖλε Μεσαύλιος,  οἱ δ' ἐπὶ κοῖτον
urn:cts:greekLit:tlg0012.tlg002.omar:14.456	σίτου καὶ κρειῶν κεκορημένοι ἐσσεύοντο.
urn:cts:greekLit:tlg0012.tlg002.omar:14.457	νὺξ δ' ἄρ' ἐπῆλθε κακὴ σκοτομήνιος, ὗε δ' ἄρα Ζεὺς
urn:cts:greekLit:tlg0012.tlg002.omar:14.458	πάννυχος, αὐτὰρ ἄη Ζέφυρος μέγας αἰὲν ἔφυδρος.
urn:cts:greekLit:tlg0012.tlg002.omar:14.459	τοῖς δ' ̓Οδυσεὺς μετέειπε, συβώτεω πειρητίζων,
urn:cts:greekLit:tlg0012.tlg002.omar:14.460	εἴ πώς οἱ ἐκδὺς χλαῖναν πόροι,  ἤ τιν' ἑταίρων
urn:cts:greekLit:tlg0012.tlg002.omar:14.461	ἄλλον ἐποτρύνειεν, ἐπεί ἑο κήδετο λίην:
urn:cts:greekLit:tlg0012.tlg002.omar:14.462	“κέκλυθι νῦν, Εὔμαιε καὶ ἄλλοι πάντες ἑταῖροι,
urn:cts:greekLit:tlg0012.tlg002.omar:14.463	εὐξάμενός τι ἔπος ἐρέω: οἶνος γὰρ ἀνώγει
urn:cts:greekLit:tlg0012.tlg002.omar:14.464	ἠλεός, ὅς τ' ἐφέηκε πολύφρονά περ μάλ' ἀεῖσαι
urn:cts:greekLit:tlg0012.tlg002.omar:14.465	καί θ' ἁπαλὸν γελάσαι, καί τ' ὀρχήσασθαι ἀνῆκε,
urn:cts:greekLit:tlg0012.tlg002.omar:14.466	καί τι ἔπος προέηκεν ὅ περ τ' ἄρρητον ἄμεινον.
urn:cts:greekLit:tlg0012.tlg002.omar:14.467	ἀλλ' ἐπεὶ οὖν τὸ πρῶτον ἀνέκραγον, οὐκ ἐπικεύσω.
urn:cts:greekLit:tlg0012.tlg002.omar:14.468	εἴθ' ὣς ἡβώοιμι βίη τέ μοι ἔμπεδος εἴη,
urn:cts:greekLit:tlg0012.tlg002.omar:14.469	ὡς ὅθ' ὑπὸ Τροίην λόχον ἤγομεν ἀρτύναντες.
urn:cts:greekLit:tlg0012.tlg002.omar:14.470	ἡγείσθην δ' ̓Οδυσεύς τε καὶ ̓Ατρεί̈δης Μενέλαος,
urn:cts:greekLit:tlg0012.tlg002.omar:14.471	τοῖσι δ' ἅμα τρίτος ἄρχον ἐγών: αὐτοὶ γὰρ ἄνωγον.
urn:cts:greekLit:tlg0012.tlg002.omar:14.472	ἀλλ' ὅτε δή ῥ' ἱκόμεσθα ποτὶ πτόλιν αἰπύ τε τεῖχος,
urn:cts:greekLit:tlg0012.tlg002.omar:14.473	ἡμεῖς μὲν περὶ ἄστυ κατὰ ῥωπήϊα πυκνά,
urn:cts:greekLit:tlg0012.tlg002.omar:14.474	ἂν δόνακας καὶ ἕλος, ὑπὸ τεύχεσι πεπτηῶτες
urn:cts:greekLit:tlg0012.tlg002.omar:14.475	κείμεθα.  νὺξ δ' ἄρ' ἐπῆλθε κακὴ Βορέαο πεσόντος,
urn:cts:greekLit:tlg0012.tlg002.omar:14.476	πηγυλίς: αὐτὰρ ὕπερθε χιὼν γένετ' ἠύ̈τε πάχνη,
urn:cts:greekLit:tlg0012.tlg002.omar:14.477	ψυχρή, καὶ σακέεσσι περιτρέφετο κρύσταλλος.
urn:cts:greekLit:tlg0012.tlg002.omar:14.478	ἔνθ' ἄλλοι πάντες χλαίνας ἔχον ἠδὲ χιτῶνας,
urn:cts:greekLit:tlg0012.tlg002.omar:14.479	εὗδον δ' εὔκηλοι, σάκεσιν εἰλυμένοι ὤμους:
urn:cts:greekLit:tlg0012.tlg002.omar:14.480	αὐτὰρ ἐγὼ χλαῖναν μὲν ἰὼν ἑτάροισιν ἔλειπον
urn:cts:greekLit:tlg0012.tlg002.omar:14.481	ἀφραδίῃς, ἐπεὶ οὐκ ἐφάμην ῥιγωσέμεν ἔμπης,
urn:cts:greekLit:tlg0012.tlg002.omar:14.482	ἀλλ' ἑπόμην σάκος οἶον ἔχων καὶ ζῶμα φαεινόν.
urn:cts:greekLit:tlg0012.tlg002.omar:14.483	ἀλλ' ὅτε δὴ τρίχα νυκτὸς ἔην, μετὰ δ' ἄστρα βεβήκει,
urn:cts:greekLit:tlg0012.tlg002.omar:14.484	καὶ τότ' ἐγὼν ̓Οδυσῆα προσηύδων ἐγγὺς ἐόντα
urn:cts:greekLit:tlg0012.tlg002.omar:14.485	ἀγκῶνι νύξας: ὁ δ' ἄρ' ἐμμαπέως ὑπάκουσε:
urn:cts:greekLit:tlg0012.tlg002.omar:14.486	“διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:14.487	οὔ τοι ἔτι ζωοῖσι μετέσσομαι, ἀλλά με χεῖμα
urn:cts:greekLit:tlg0012.tlg002.omar:14.488	δάμναται: οὐ γὰρ ἔχω χλαῖναν: παρά μ' ἤπαφε δαίμων
urn:cts:greekLit:tlg0012.tlg002.omar:14.489	οἰοχίτων' ἔμεναι: νῦν δ' οὐκέτι φυκτὰ πέλονται.”
urn:cts:greekLit:tlg0012.tlg002.omar:14.490	“ὣς ἐφάμην,  ὁ δ' ἔπειτα νόον σχέθε τόνδ' ἐνὶ θυμῷ,
urn:cts:greekLit:tlg0012.tlg002.omar:14.491	οἷος κεῖνος ἔην βουλευέμεν ἠδὲ μάχεσθαι:
urn:cts:greekLit:tlg0012.tlg002.omar:14.492	φθεγξάμενος δ' ὀλίγῃ ὀπί με πρὸς μῦθον ἔειπε:
urn:cts:greekLit:tlg0012.tlg002.omar:14.493	“σίγα νῦν, μή τίς σευ ̓Αχαιῶν ἄλλος ἀκούσῃ.”
urn:cts:greekLit:tlg0012.tlg002.omar:14.494	“ἦ καὶ ἐπ' ἀγκῶνος κεφαλὴν σχέθεν εἶπέ τε μῦθον:
urn:cts:greekLit:tlg0012.tlg002.omar:14.495	‘κλῦτε,  φίλοι: θεῖός μοι ἐνύπνιον ἦλθεν ὄνειρος.
urn:cts:greekLit:tlg0012.tlg002.omar:14.496	λίην γὰρ νηῶν ἑκὰς ἤλθομεν: ἀλλά τις εἴη
urn:cts:greekLit:tlg0012.tlg002.omar:14.497	εἰπεῖν ̓Ατρεί̈δῃ ̓Αγαμέμνονι, ποιμένι λαῶν,
urn:cts:greekLit:tlg0012.tlg002.omar:14.498	εἰ πλέονας παρὰ ναῦφιν ἐποτρύνειε νέεσθαι.’
urn:cts:greekLit:tlg0012.tlg002.omar:14.499	“ὣς ἔφατ', ὦρτο δ' ἔπειτα Θόας, ̓Ανδραίμονος υἱός,
urn:cts:greekLit:tlg0012.tlg002.omar:14.500	καρπαλίμως,  ἀπὸ δὲ χλαῖναν θέτο φοινικόεσσαν,
urn:cts:greekLit:tlg0012.tlg002.omar:14.501	βῆ δὲ θέειν ἐπὶ νῆας: ἐγὼ δ' ἐνὶ εἵματι κείνου
urn:cts:greekLit:tlg0012.tlg002.omar:14.502	κείμην ἀσπασίως, φάε δὲ χρυσόθρονος ̓Ηώς.
urn:cts:greekLit:tlg0012.tlg002.omar:14.503	ὣς νῦν ἡβώοιμι βίη τέ μοι ἔμπεδος εἴη:
urn:cts:greekLit:tlg0012.tlg002.omar:14.504	δοίη κέν τις χλαῖναν ἐνὶ σταθμοῖσι συφορβῶν,
urn:cts:greekLit:tlg0012.tlg002.omar:14.505	ἀμφότερον,  φιλότητι καὶ αἰδοῖ φωτὸς ἑῆος:
urn:cts:greekLit:tlg0012.tlg002.omar:14.506	νῦν δέ μ' ἀτιμάζουσι κακὰ χροὶ̈ εἵματ' ἔχοντα.”
urn:cts:greekLit:tlg0012.tlg002.omar:14.507	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:14.508	“ὦ γέρον, αἶνος μέν τοι ἀμύμων, ὃν κατέλεξας,
urn:cts:greekLit:tlg0012.tlg002.omar:14.509	οὐδέ τί πω παρὰ μοῖραν ἔπος νηκερδὲς ἔειπες:
urn:cts:greekLit:tlg0012.tlg002.omar:14.510	τῷ οὔτ' ἐσθῆτος δευήσεαι οὔτε τευ ἄλλου,
urn:cts:greekLit:tlg0012.tlg002.omar:14.511	ὧν ἐπέοιχ' ἱκέτην ταλαπείριον ἀντιάσαντα,
urn:cts:greekLit:tlg0012.tlg002.omar:14.512	νῦν: ἀτὰρ ἠῶθέν γε τὰ σὰ ῥάκεα δνοπαλίξεις.
urn:cts:greekLit:tlg0012.tlg002.omar:14.513	οὐ γὰρ πολλαὶ χλαῖναι ἐπημοιβοί τε χιτῶνες
urn:cts:greekLit:tlg0012.tlg002.omar:14.514	ἐνθάδε ἕννυσθαι, μία δ' οἴη φωτὶ ἑκάστῳ.
urn:cts:greekLit:tlg0012.tlg002.omar:14.515	αὐτὰρ ἐπὴν ἔλθῃσιν ̓Οδυσσῆος φίλος υἱός,
urn:cts:greekLit:tlg0012.tlg002.omar:14.516	αὐτός τοι χλαῖνάν τε χιτῶνά τε εἵματα δώσει,
urn:cts:greekLit:tlg0012.tlg002.omar:14.517	πέμψει δ' ὅππῃ σε κραδίη θυμός τε κελεύει.”
urn:cts:greekLit:tlg0012.tlg002.omar:14.518	“ὣς εἰπὼν ἀνόρουσε, τίθει δ' ἄρα οἱ πυρὸς ἐγγὺς
urn:cts:greekLit:tlg0012.tlg002.omar:14.519	εὐνήν, ἐν δ' ὀί̈ων τε καὶ αἰγῶν δέρματ' ἔβαλλεν.
urn:cts:greekLit:tlg0012.tlg002.omar:14.520	ἔνθ' ̓Οδυσεὺς κατέλεκτ': ἐπὶ δὲ χλαῖναν βάλεν αὐτῷ
urn:cts:greekLit:tlg0012.tlg002.omar:14.521	πυκνὴν καὶ μεγάλην, ἥ οἱ παρεκέσκετ' ἀμοιβάς,
urn:cts:greekLit:tlg0012.tlg002.omar:14.522	ἕννυσθαι ὅτε τις χειμὼν ἔκπαγλος ὄροιτο.
urn:cts:greekLit:tlg0012.tlg002.omar:14.523	“ὣς ὁ μὲν ἔνθ' ̓Οδυσεὺς κοιμήσατο, τοὶ δὲ παρ' αὐτὸν
urn:cts:greekLit:tlg0012.tlg002.omar:14.524	ἄνδρες κοιμήσαντο νεηνίαι: οὐδὲ συβώτῃ
urn:cts:greekLit:tlg0012.tlg002.omar:14.525	ἥνδανεν αὐτόθι κοῖτος,  ὑῶν ἄπο κοιμηθῆναι,
urn:cts:greekLit:tlg0012.tlg002.omar:14.526	ἀλλ' ὅ γ' ἄρ' ἔξω ἰὼν ὡπλίζετο: χαῖρε δ' ̓Οδυσσεύς,
urn:cts:greekLit:tlg0012.tlg002.omar:14.527	ὅττι ῥά οἱ βιότου περικήδετο νόσφιν ἐόντος.
urn:cts:greekLit:tlg0012.tlg002.omar:14.528	πρῶτον μὲν ξίφος ὀξὺ περὶ στιβαροῖς βάλετ' ὤμοις,
urn:cts:greekLit:tlg0012.tlg002.omar:14.529	ἀμφὶ δὲ χλαῖναν ἑέσσατ' ἀλεξάνεμον, μάλα πυκνήν,
urn:cts:greekLit:tlg0012.tlg002.omar:14.530	ἂν δὲ νάκην ἕλετ' αἰγὸς ἐϋτρεφέος μεγάλοιο,
urn:cts:greekLit:tlg0012.tlg002.omar:14.531	εἵλετο δ' ὀξὺν ἄκοντα, κυνῶν ἀλκτῆρα καὶ ἀνδρῶν.
urn:cts:greekLit:tlg0012.tlg002.omar:14.532	βῆ δ' ἴμεναι κείων ὅθι περ σύες ἀργιόδοντες
urn:cts:greekLit:tlg0012.tlg002.omar:14.533	πέτρῃ ὕπο γλαφυρῇ εὗδον, Βορέω ὑπ' ἰωγῇ.
urn:cts:greekLit:tlg0012.tlg002.omar:15.1	ἡ δ' εἰς εὐρύχορον Λακεδαίμονα Παλλὰς ̓Αθήνη
urn:cts:greekLit:tlg0012.tlg002.omar:15.2	ᾤχετ', ̓Οδυσσῆος μεγαθύμου φαίδιμον υἱὸν
urn:cts:greekLit:tlg0012.tlg002.omar:15.3	νόστου ὑπομνήσουσα καὶ ὀτρυνέουσα νέεσθαι.
urn:cts:greekLit:tlg0012.tlg002.omar:15.4	εὗρε δὲ Τηλέμαχον καὶ Νέστορος ἀγλαὸν υἱὸν
urn:cts:greekLit:tlg0012.tlg002.omar:15.5	εὕδοντ' ἐν προδόμῳ Μενελάου κυδαλίμοιο,
urn:cts:greekLit:tlg0012.tlg002.omar:15.6	ἦ τοι Νεστορίδην μαλακῷ δεδμημένον ὕπνῳ:
urn:cts:greekLit:tlg0012.tlg002.omar:15.7	Τηλέμαχον δ' οὐχ ὕπνος ἔχε γλυκύς, ἀλλ' ἐνὶ θυμῷ
urn:cts:greekLit:tlg0012.tlg002.omar:15.8	νύκτα δι' ἀμβροσίην μελεδήματα πατρὸς ἔγειρεν.
urn:cts:greekLit:tlg0012.tlg002.omar:15.9	ἀγχοῦ δ' ἱσταμένη προσέφη γλαυκῶπις ̓Αθήνη:
urn:cts:greekLit:tlg0012.tlg002.omar:15.10	“Τηλέμαχ',  οὐκέτι καλὰ δόμων ἄπο τῆλ' ἀλάλησαι,
urn:cts:greekLit:tlg0012.tlg002.omar:15.11	κτήματά τε προλιπὼν ἄνδρας τ' ἐν σοῖσι δόμοισιν
urn:cts:greekLit:tlg0012.tlg002.omar:15.12	οὕτω ὑπερφιάλους: μή τοι κατὰ πάντα φάγωσι
urn:cts:greekLit:tlg0012.tlg002.omar:15.13	κτήματα δασσάμενοι, σὺ δὲ τηϋσίην ὁδὸν ἔλθῃς.
urn:cts:greekLit:tlg0012.tlg002.omar:15.14	ἀλλ' ὄτρυνε τάχιστα βοὴν ἀγαθὸν Μενέλαον
urn:cts:greekLit:tlg0012.tlg002.omar:15.15	πεμπέμεν,  ὄφρ' ἔτι οἴκοι ἀμύμονα μητέρα τέτμῃς.
urn:cts:greekLit:tlg0012.tlg002.omar:15.16	ἤδη γάρ ῥα πατήρ τε κασίγνητοί τε κέλονται
urn:cts:greekLit:tlg0012.tlg002.omar:15.17	Εὐρυμάχῳ γήμασθαι: ὁ γὰρ περιβάλλει ἅπαντας
urn:cts:greekLit:tlg0012.tlg002.omar:15.18	μνηστῆρας δώροισι καὶ ἐξώφελλεν ἔεδνα:
urn:cts:greekLit:tlg0012.tlg002.omar:15.19	μή νύ τι σεῦ ἀέκητι δόμων ἐκ κτῆμα φέρηται.
urn:cts:greekLit:tlg0012.tlg002.omar:15.20	οἶσθα γὰρ οἷος θυμὸς ἐνὶ στήθεσσι γυναικός:
urn:cts:greekLit:tlg0012.tlg002.omar:15.21	κείνου βούλεται οἶκον ὀφέλλειν ὅς κεν ὀπυίῃ,
urn:cts:greekLit:tlg0012.tlg002.omar:15.22	παίδων δὲ προτέρων καὶ κουριδίοιο φίλοιο
urn:cts:greekLit:tlg0012.tlg002.omar:15.23	οὐκέτι μέμνηται τεθνηκότος οὐδὲ μεταλλᾷ.
urn:cts:greekLit:tlg0012.tlg002.omar:15.24	ἀλλὰ σύ γ' ἐλθὼν αὐτὸς ἐπιτρέψειας ἕκαστα
urn:cts:greekLit:tlg0012.tlg002.omar:15.25	δμῳάων ἥ τίς τοι ἀρίστη φαίνεται εἶναι,
urn:cts:greekLit:tlg0012.tlg002.omar:15.26	εἰς ὅ κέ τοι φήνωσι θεοὶ κυδρὴν παράκοιτιν.
urn:cts:greekLit:tlg0012.tlg002.omar:15.27	ἄλλο δέ τοί τι ἔπος ἐρέω, σὺ δὲ σύνθεο θυμῷ.
urn:cts:greekLit:tlg0012.tlg002.omar:15.28	μνηστήρων ς' ἐπιτηδὲς ἀριστῆες λοχόωσιν
urn:cts:greekLit:tlg0012.tlg002.omar:15.29	ἐν πορθμῷ ̓Ιθάκης τε Σάμοιό τε παιπαλοέσσης.
urn:cts:greekLit:tlg0012.tlg002.omar:15.30	ἱέμενοι κτεῖναι,  πρὶν πατρίδα γαῖαν ἱκέσθαι.
urn:cts:greekLit:tlg0012.tlg002.omar:15.31	ἀλλὰ τά γ' οὐκ ὀί̈ω: πρὶν καί τινα γαῖα καθέξει
urn:cts:greekLit:tlg0012.tlg002.omar:15.32	ἀνδρῶν μνηστήρων, οἵ τοι βίοτον κατέδουσιν.
urn:cts:greekLit:tlg0012.tlg002.omar:15.33	ἀλλὰ ἑκὰς νήσων ἀπέχειν εὐεργέα νῆα,
urn:cts:greekLit:tlg0012.tlg002.omar:15.34	νυκτὶ δ' ὁμῶς πλείειν: πέμψει δέ τοι οὖρον ὄπισθεν
urn:cts:greekLit:tlg0012.tlg002.omar:15.35	ἀθανάτων ὅς τίς σε φυλάσσει τε ῥύεταί τε.
urn:cts:greekLit:tlg0012.tlg002.omar:15.36	αὐτὰρ ἐπὴν πρώτην ἀκτὴν ̓Ιθάκης ἀφίκηαι,
urn:cts:greekLit:tlg0012.tlg002.omar:15.37	νῆα μὲν ἐς πόλιν ὀτρῦναι καὶ πάντας ἑταίρους,
urn:cts:greekLit:tlg0012.tlg002.omar:15.38	αὐτὸς δὲ πρώτιστα συβώτην εἰσαφικέσθαι,
urn:cts:greekLit:tlg0012.tlg002.omar:15.39	ὅς τοι ὑῶν ἐπίουρος, ὁμῶς δέ τοι ἤπια οἶδεν.
urn:cts:greekLit:tlg0012.tlg002.omar:15.40	ἔνθα δὲ νύκτ' ἀέσαι: τὸν δ' ὀτρῦναι πόλιν εἴσω
urn:cts:greekLit:tlg0012.tlg002.omar:15.41	ἀγγελίην ἐρέοντα περίφρονι Πηνελοπείῃ,
urn:cts:greekLit:tlg0012.tlg002.omar:15.42	οὕνεκά οἱ σῶς ἐσσὶ καὶ ἐκ Πύλου εἰλήλουθας.”
urn:cts:greekLit:tlg0012.tlg002.omar:15.43	ἡ μὲν ἄρ' ὣς εἰποῦς' ἀπέβη πρὸς μακρὸν ̓́Ολυμπον,
urn:cts:greekLit:tlg0012.tlg002.omar:15.44	αὐτὰρ ὁ Νεστορίδην ἐξ ἡδέος ὕπνου ἔγειρεν
urn:cts:greekLit:tlg0012.tlg002.omar:15.45	λὰξ ποδὶ κινήσας,  καί μιν πρὸς μῦθον ἔειπεν:
urn:cts:greekLit:tlg0012.tlg002.omar:15.46	“ἔγρεο, Νεστορίδη Πεισίστρατε, μώνυχας ἵππους
urn:cts:greekLit:tlg0012.tlg002.omar:15.47	ζεῦξον ὑφ' ἅρματ' ἄγων, ὄφρα πρήσσωμεν ὁδοῖο.”
urn:cts:greekLit:tlg0012.tlg002.omar:15.48	τὸν δ' αὖ Νεστορίδης Πεισίστρατος ἀντίον ηὔδα:
urn:cts:greekLit:tlg0012.tlg002.omar:15.49	“Τηλέμαχ', οὔ πως ἔστιν ἐπειγομένους περ ὁδοῖο
urn:cts:greekLit:tlg0012.tlg002.omar:15.50	νύκτα διὰ δνοφερὴν ἐλάαν: τάχα δ' ἔσσεται ἠώς.
urn:cts:greekLit:tlg0012.tlg002.omar:15.51	ἀλλὰ μέν' εἰς ὅ κε δῶρα φέρων ἐπιδίφρια θήῃ
urn:cts:greekLit:tlg0012.tlg002.omar:15.52	ἥρως ̓Ατρείδης, δουρικλειτὸς Μενέλαος,
urn:cts:greekLit:tlg0012.tlg002.omar:15.53	καὶ μύθοις ἀγανοῖσι παραυδήσας ἀποπέμψῃ.
urn:cts:greekLit:tlg0012.tlg002.omar:15.54	τοῦ γάρ τε ξεῖνος μιμνήσκεται ἤματα πάντα
urn:cts:greekLit:tlg0012.tlg002.omar:15.55	ἀνδρὸς ξεινοδόκου,  ὅς κεν φιλότητα παράσχῃ.”
urn:cts:greekLit:tlg0012.tlg002.omar:15.56	ὣς ἔφατ', αὐτίκα δὲ χρυσόθρονος ἤλυθεν ̓Ηώς.
urn:cts:greekLit:tlg0012.tlg002.omar:15.57	ἀγχίμολον δέ σφ' ἦλθε βοὴν ἀγαθὸς Μενέλαος,
urn:cts:greekLit:tlg0012.tlg002.omar:15.58	ἀνστὰς ἐξ εὐνῆς, ̔Ελένης πάρα καλλικόμοιο.
urn:cts:greekLit:tlg0012.tlg002.omar:15.59	τὸν δ' ὡς οὖν ἐνόησεν ̓Οδυσσῆος φίλος υἱός,
urn:cts:greekLit:tlg0012.tlg002.omar:15.60	σπερχόμενός ῥα χιτῶνα περὶ χροὶ̈ σιγαλόεντα
urn:cts:greekLit:tlg0012.tlg002.omar:15.61	δῦνεν, καὶ μέγα φᾶρος ἐπὶ στιβαροῖς βάλετ' ὤμοις
urn:cts:greekLit:tlg0012.tlg002.omar:15.62	ἥρως, βῆ δὲ θύραζε, παριστάμενος δὲ προσηύδα
urn:cts:greekLit:tlg0012.tlg002.omar:15.63	Τηλέμαχος, φίλος υἱὸς ̓Οδυσσῆος θείοιο:
urn:cts:greekLit:tlg0012.tlg002.omar:15.64	“̓Ατρεί̈δη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:15.65	ἤδη νῦν μ' ἀπόπεμπε φίλην ἐς πατρίδα γαῖαν:
urn:cts:greekLit:tlg0012.tlg002.omar:15.66	ἤδη γάρ μοι θυμὸς ἐέλδεται οἴκαδ' ἱκέσθαι.”
urn:cts:greekLit:tlg0012.tlg002.omar:15.67	τὸν δ' ἠμείβετ' ἔπειτα βοὴν ἀγαθὸς Μενέλαος:
urn:cts:greekLit:tlg0012.tlg002.omar:15.68	“Τηλέμαχ', οὔ τί ς' ἐγώ γε πολὺν χρόνον ἐνθάδ' ἐρύξω
urn:cts:greekLit:tlg0012.tlg002.omar:15.69	ἱέμενον νόστοιο: νεμεσσῶμαι δὲ καὶ ἄλλῳ
urn:cts:greekLit:tlg0012.tlg002.omar:15.70	ἀνδρὶ ξεινοδόκῳ,  ὅς κ' ἔξοχα μὲν φιλέῃσιν,
urn:cts:greekLit:tlg0012.tlg002.omar:15.71	ἔξοχα δ' ἐχθαίρῃσιν: ἀμείνω δ' αἴσιμα πάντα.
urn:cts:greekLit:tlg0012.tlg002.omar:15.72	ἶσόν τοι κακόν ἐσθ', ὅς τ' οὐκ ἐθέλοντα νέεσθαι
urn:cts:greekLit:tlg0012.tlg002.omar:15.73	ξεῖνον ἐποτρύνει καὶ ὃς ἐσσύμενον κατερύκει.
urn:cts:greekLit:tlg0012.tlg002.omar:15.74	χρὴ ξεῖνον παρεόντα φιλεῖν, ἐθέλοντα δὲ πέμπειν.
urn:cts:greekLit:tlg0012.tlg002.omar:15.75	ἀλλὰ μέν' εἰς ὅ κε δῶρα φέρων ἐπιδίφρια θείω
urn:cts:greekLit:tlg0012.tlg002.omar:15.76	καλά, σὺ δ' ὀφθαλμοῖσιν ἴδῃς, εἴπω δὲ γυναιξὶ
urn:cts:greekLit:tlg0012.tlg002.omar:15.77	δεῖπνον ἐνὶ μεγάροις τετυκεῖν ἅλις ἔνδον ἐόντων.
urn:cts:greekLit:tlg0012.tlg002.omar:15.78	ἀμφότερον, κῦδός τε καὶ ἀγλαί̈η καὶ ὄνειαρ,
urn:cts:greekLit:tlg0012.tlg002.omar:15.79	δειπνήσαντας ἴμεν πολλὴν ἐπ' ἀπείρονα γαῖαν.
urn:cts:greekLit:tlg0012.tlg002.omar:15.80	εἰ δ' ἐθέλεις τραφθῆναι ἀν' ̔Ελλάδα καὶ μέσον ̓́Αργος,
urn:cts:greekLit:tlg0012.tlg002.omar:15.81	ὄφρα τοι αὐτὸς ἕπωμαι, ὑποζεύξω δέ τοι ἵππους,
urn:cts:greekLit:tlg0012.tlg002.omar:15.82	ἄστεα δ' ἀνθρώπων ἡγήσομαι: οὐδέ τις ἡμέας
urn:cts:greekLit:tlg0012.tlg002.omar:15.83	αὔτως ἀππέμψει, δώσει δέ τι ἕν γε φέρεσθαι,
urn:cts:greekLit:tlg0012.tlg002.omar:15.84	ἠέ τινα τριπόδων εὐχάλκων ἠὲ λεβήτων,
urn:cts:greekLit:tlg0012.tlg002.omar:15.85	ἠὲ δύ' ἡμιόνους ἠὲ χρύσειον ἄλεισον.”
urn:cts:greekLit:tlg0012.tlg002.omar:15.86	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.87	“̓Ατρεί̈δη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:15.88	βούλομαι ἤδη νεῖσθαι ἐφ' ἡμέτερ': οὐ γὰρ ὄπισθεν
urn:cts:greekLit:tlg0012.tlg002.omar:15.89	οὖρον ἰὼν κατέλειπον ἐπὶ κτεάτεσσιν ἐμοῖσιν:
urn:cts:greekLit:tlg0012.tlg002.omar:15.90	μὴ πατέρ' ἀντίθεον διζήμενος αὐτὸς ὄλωμαι,
urn:cts:greekLit:tlg0012.tlg002.omar:15.91	ἤ τί μοι ἐκ μεγάρων κειμήλιον ἐσθλὸν ὄληται.”
urn:cts:greekLit:tlg0012.tlg002.omar:15.92	αὐτὰρ ἐπεὶ τό γ' ἄκουσε βοὴν ἀγαθὸς Μενέλαος,
urn:cts:greekLit:tlg0012.tlg002.omar:15.93	αὐτίκ' ἄρ' ᾗ ἀλόχῳ ἠδὲ δμῳῇσι κέλευσε
urn:cts:greekLit:tlg0012.tlg002.omar:15.94	δεῖπνον ἐνὶ μεγάροις τετυκεῖν ἅλις ἔνδον ἐόντων.
urn:cts:greekLit:tlg0012.tlg002.omar:15.95	ἀγχίμολον δέ οἱ ἦλθε Βοηθοί̈δης ̓Ετεωνεύς,
urn:cts:greekLit:tlg0012.tlg002.omar:15.96	ἀνστὰς ἐξ εὐνῆς, ἐπεὶ οὐ πολὺ ναῖεν ἀπ' αὐτοῦ:
urn:cts:greekLit:tlg0012.tlg002.omar:15.97	τὸν πῦρ κῆαι ἄνωγε βοὴν ἀγαθὸς Μενέλαος
urn:cts:greekLit:tlg0012.tlg002.omar:15.98	ὀπτῆσαί τε κρεῶν: ὁ δ' ἄρ' οὐκ ἀπίθησεν ἀκούσας.
urn:cts:greekLit:tlg0012.tlg002.omar:15.99	αὐτὸς δ' ἐς θάλαμον κατεβήσετο κηώεντα,
urn:cts:greekLit:tlg0012.tlg002.omar:15.100	οὐκ οἶος,  ἅμα τῷ γ' ̔Ελένη κίε καὶ Μεγαπένθης.
urn:cts:greekLit:tlg0012.tlg002.omar:15.101	ἀλλ' ὅτε δή ῥ' ἵκανον ὅθι κειμήλια κεῖτο,
urn:cts:greekLit:tlg0012.tlg002.omar:15.102	̓Ατρεί̈δης μὲν ἔπειτα δέπας λάβεν ἀμφικύπελλον,
urn:cts:greekLit:tlg0012.tlg002.omar:15.103	υἱὸν δὲ κρητῆρα φέρειν Μεγαπένθε' ἄνωγεν
urn:cts:greekLit:tlg0012.tlg002.omar:15.104	ἀργύρεον: ̔Ελένη δὲ παρίστατο φωριαμοῖσιν,
urn:cts:greekLit:tlg0012.tlg002.omar:15.105	ἔνθ' ἔσαν οἱ πέπλοι παμποίκιλοι,  οὓς κάμεν αὐτή.
urn:cts:greekLit:tlg0012.tlg002.omar:15.106	τῶν ἕν' ἀειραμένη ̔Ελένη φέρε, δῖα γυναικῶν,
urn:cts:greekLit:tlg0012.tlg002.omar:15.107	ὃς κάλλιστος ἔην ποικίλμασιν ἠδὲ μέγιστος,
urn:cts:greekLit:tlg0012.tlg002.omar:15.108	ἀστὴρ δ' ὣς ἀπέλαμπεν: ἔκειτο δὲ νείατος ἄλλων.
urn:cts:greekLit:tlg0012.tlg002.omar:15.109	βὰν δ' ἰέναι προτέρω διὰ δώματος, ἧος ἵκοντο
urn:cts:greekLit:tlg0012.tlg002.omar:15.110	Τηλέμαχον: τὸν δὲ προσέφη ξανθὸς Μενέλαος:
urn:cts:greekLit:tlg0012.tlg002.omar:15.111	“Τηλέμαχ', ἦ τοι νόστον, ὅπως φρεσὶ σῇσι μενοινᾷς,
urn:cts:greekLit:tlg0012.tlg002.omar:15.112	ὥς τοι Ζεὺς τελέσειεν, ἐρίγδουπος πόσις ̔́Ηρης.
urn:cts:greekLit:tlg0012.tlg002.omar:15.113	δώρων δ', ὅσς' ἐν ἐμῷ οἴκῳ κειμήλια κεῖται,
urn:cts:greekLit:tlg0012.tlg002.omar:15.114	δώσω ὃ κάλλιστον καὶ τιμηέστατόν ἐστι.
urn:cts:greekLit:tlg0012.tlg002.omar:15.115	δώσω τοι κρητῆρα τετυγμένον: ἀργύρεος δὲ
urn:cts:greekLit:tlg0012.tlg002.omar:15.116	ἐστὶν ἅπας, χρυσῷ δ' ἐπὶ χείλεα κεκράανται,
urn:cts:greekLit:tlg0012.tlg002.omar:15.117	ἔργον δ' ̔Ηφαίστοιο: πόρεν δέ ἑ Φαίδιμος ἥρως,
urn:cts:greekLit:tlg0012.tlg002.omar:15.118	Σιδονίων βασιλεύς, ὅθ' ἑὸς δόμος ἀμφεκάλυψε
urn:cts:greekLit:tlg0012.tlg002.omar:15.119	κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι.”
urn:cts:greekLit:tlg0012.tlg002.omar:15.120	ὣς εἰπὼν ἐν χειρὶ τίθει δέπας ἀμφικύπελλον
urn:cts:greekLit:tlg0012.tlg002.omar:15.121	ἥρως ̓Ατρεί̈δης: ὁ δ' ἄρα κρητῆρα φαεινὸν
urn:cts:greekLit:tlg0012.tlg002.omar:15.122	θῆκ' αὐτοῦ προπάροιθε φέρων κρατερὸς Μεγαπένθης,
urn:cts:greekLit:tlg0012.tlg002.omar:15.123	ἀργύρεον: ̔Ελένη δὲ παρίστατο καλλιπάρῃος
urn:cts:greekLit:tlg0012.tlg002.omar:15.124	πέπλον ἔχους' ἐν χερσίν, ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:15.125	“δῶρόν τοι καὶ ἐγώ,  τέκνον φίλε, τοῦτο δίδωμι,
urn:cts:greekLit:tlg0012.tlg002.omar:15.126	μνῆμ' ̔Ελένης χειρῶν, πολυηράτου ἐς γάμου ὥρην,
urn:cts:greekLit:tlg0012.tlg002.omar:15.127	σῇ ἀλόχῳ φορέειν: τῆος δὲ φίλῃ παρὰ μητρὶ
urn:cts:greekLit:tlg0012.tlg002.omar:15.128	κείσθω ἐνὶ μεγάρῳ. σὺ δέ μοι χαίρων ἀφίκοιο
urn:cts:greekLit:tlg0012.tlg002.omar:15.129	οἶκον ἐϋκτίμενον καὶ σὴν ἐς πατρίδα γαῖαν.”
urn:cts:greekLit:tlg0012.tlg002.omar:15.130	ὣς εἰποῦς' ἐν χερσὶ τίθει,  ὁ δ' ἐδέξατο χαίρων.
urn:cts:greekLit:tlg0012.tlg002.omar:15.131	καὶ τὰ μὲν ἐς πείρινθα τίθει Πεισίστρατος ἥρως
urn:cts:greekLit:tlg0012.tlg002.omar:15.132	δεξάμενος, καὶ πάντα ἑῷ θηήσατο θυμῷ:
urn:cts:greekLit:tlg0012.tlg002.omar:15.133	τοὺς δ' ἦγε πρὸς δῶμα κάρη ξανθὸς Μενέλαος.
urn:cts:greekLit:tlg0012.tlg002.omar:15.134	ἑζέσθην δ' ἄρ' ἔπειτα κατὰ κλισμούς τε θρόνους τε.
urn:cts:greekLit:tlg0012.tlg002.omar:15.135	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:15.136	καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:15.137	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:15.138	σῖτον δ' αἰδοίη ταμίη παρέθηκε φέρουσα:
urn:cts:greekLit:tlg0012.tlg002.omar:15.139	εἴδατα πόλλ' ἐπιθεῖσα, χαριζομένη παρεόντων:
urn:cts:greekLit:tlg0012.tlg002.omar:15.140	πὰρ δὲ Βοηθοί̈δης κρέα δαίετο καὶ νέμε μοίρας:
urn:cts:greekLit:tlg0012.tlg002.omar:15.141	οἰνοχόει δ' υἱὸς Μενελάου κυδαλίμοιο.
urn:cts:greekLit:tlg0012.tlg002.omar:15.142	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:15.143	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:15.144	δὴ τότε Τηλέμαχος καὶ Νέστορος ἀγλαὸς υἱὸς
urn:cts:greekLit:tlg0012.tlg002.omar:15.145	ἵππους τε ζεύγνυντ' ἀνά θ' ἅρματα ποικίλ' ἔβαινον,
urn:cts:greekLit:tlg0012.tlg002.omar:15.146	ἐκ δ' ἔλασαν προθύροιο καὶ αἰθούσης ἐριδούπου.
urn:cts:greekLit:tlg0012.tlg002.omar:15.147	τοὺς δὲ μετ' ̓Ατρεί̈δης ἔκιε ξανθὸς Μενέλαος,
urn:cts:greekLit:tlg0012.tlg002.omar:15.148	οἶνον ἔχων ἐν χειρὶ μελίφρονα δεξιτερῆφι,
urn:cts:greekLit:tlg0012.tlg002.omar:15.149	ἐν δέπαϊ χρυσέῳ, ὄφρα λείψαντε κιοίτην.
urn:cts:greekLit:tlg0012.tlg002.omar:15.150	στῆ δ' ἵππων προπάροιθε, δεδισκόμενος δὲ προσηύδα:
urn:cts:greekLit:tlg0012.tlg002.omar:15.151	“χαίρετον,  ὦ κούρω, καὶ Νέστορι ποιμένι λαῶν
urn:cts:greekLit:tlg0012.tlg002.omar:15.152	εἰπεῖν: ἦ γὰρ ἐμοί γε πατὴρ ὣς ἤπιος ἦεν,
urn:cts:greekLit:tlg0012.tlg002.omar:15.153	ἧος ἐνὶ Τροίῃ πολεμίζομεν υἷες ̓Αχαιῶν.”
urn:cts:greekLit:tlg0012.tlg002.omar:15.154	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.155	“καὶ λίην κείνῳ γε,  διοτρεφές, ὡς ἀγορεύεις,
urn:cts:greekLit:tlg0012.tlg002.omar:15.156	πάντα τάδ' ἐλθόντες καταλέξομεν: αἲ γὰρ ἐγὼν ὣς
urn:cts:greekLit:tlg0012.tlg002.omar:15.157	νοστήσας ̓Ιθάκηνδε, κιχὼν ̓Οδυσῆ' ἐνὶ οἴκῳ,
urn:cts:greekLit:tlg0012.tlg002.omar:15.158	εἴποιμ' ὡς παρὰ σεῖο τυχὼν φιλότητος ἁπάσης
urn:cts:greekLit:tlg0012.tlg002.omar:15.159	ἔρχομαι, αὐτὰρ ἄγω κειμήλια πολλὰ καὶ ἐσθλά.”
urn:cts:greekLit:tlg0012.tlg002.omar:15.160	ὣς ἄρα οἱ εἰπόντι ἐπέπτατο δεξιὸς ὄρνις,
urn:cts:greekLit:tlg0012.tlg002.omar:15.161	αἰετὸς ἀργὴν χῆνα φέρων ὀνύχεσσι πέλωρον,
urn:cts:greekLit:tlg0012.tlg002.omar:15.162	ἥμερον ἐξ αὐλῆς: οἱ δ' ἰύ̈ζοντες ἕποντο
urn:cts:greekLit:tlg0012.tlg002.omar:15.163	ἀνέρες ἠδὲ γυναῖκες: ὁ δέ σφισιν ἐγγύθεν ἐλθὼν
urn:cts:greekLit:tlg0012.tlg002.omar:15.164	δεξιὸς ἤϊξε πρόσθ' ἵππων: οἱ δὲ ἰδόντες
urn:cts:greekLit:tlg0012.tlg002.omar:15.165	γήθησαν,  καὶ πᾶσιν ἐνὶ φρεσὶ θυμὸς ἰάνθη.
urn:cts:greekLit:tlg0012.tlg002.omar:15.166	τοῖσι δὲ Νεστορίδης Πεισίστρατος ἤρχετο μύθων:
urn:cts:greekLit:tlg0012.tlg002.omar:15.167	“φράζεο δή, Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.omar:15.168	ἢ νῶϊν τόδ' ἔφηνε θεὸς τέρας ἦε σοὶ αὐτῷ.”
urn:cts:greekLit:tlg0012.tlg002.omar:15.169	ὣς φάτο, μερμήριξε δ' ἀρηί̈φιλος Μενέλαος,
urn:cts:greekLit:tlg0012.tlg002.omar:15.170	ὅππως οἱ κατὰ μοῖραν ὑποκρίναιτο νοήσας.
urn:cts:greekLit:tlg0012.tlg002.omar:15.171	τὸν δ' ̔Ελένη τανύπεπλος ὑποφθαμένη φάτο μῦθον:
urn:cts:greekLit:tlg0012.tlg002.omar:15.172	“κλῦτέ μευ: αὐτὰρ ἐγὼ μαντεύσομαι, ὡς ἐνὶ θυμῷ
urn:cts:greekLit:tlg0012.tlg002.omar:15.173	ἀθάνατοι βάλλουσι καὶ ὡς τελέεσθαι ὀί̈ω.
urn:cts:greekLit:tlg0012.tlg002.omar:15.174	ὡς ὅδε χῆν' ἥρπαξ' ἀτιταλλομένην ἐνὶ οἴκῳ
urn:cts:greekLit:tlg0012.tlg002.omar:15.175	ἐλθὼν ἐξ ὄρεος,  ὅθι οἱ γενεή τε τόκος τε,
urn:cts:greekLit:tlg0012.tlg002.omar:15.176	ὣς ̓Οδυσεὺς κακὰ πολλὰ παθὼν καὶ πόλλ' ἐπαληθεὶς
urn:cts:greekLit:tlg0012.tlg002.omar:15.177	οἴκαδε νοστήσει καὶ τίσεται: ἠὲ καὶ ἤδη
urn:cts:greekLit:tlg0012.tlg002.omar:15.178	οἴκοι, ἀτὰρ μνηστῆρσι κακὸν πάντεσσι φυτεύει.”
urn:cts:greekLit:tlg0012.tlg002.omar:15.179	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.180	“οὕτω νῦν Ζεὺς θείη, ἐρίγδουπος πόσις ̔́Ηρης:
urn:cts:greekLit:tlg0012.tlg002.omar:15.181	τῷ κέν τοι καὶ κεῖθι θεῷ ὣς εὐχετοῴμην.”
urn:cts:greekLit:tlg0012.tlg002.omar:15.182	ἦ καὶ ἐφ' ἵπποιϊν μάστιν βάλεν: οἱ δὲ μάλ' ὦκα
urn:cts:greekLit:tlg0012.tlg002.omar:15.183	ἤϊξαν πεδίονδε διὰ πτόλιος μεμαῶτες.
urn:cts:greekLit:tlg0012.tlg002.omar:15.184	οἱ δὲ πανημέριοι σεῖον ζυγὸν ἀμφὶς ἔχοντες.
urn:cts:greekLit:tlg0012.tlg002.omar:15.185	δύσετό τ' ἠέλιος σκιόωντό τε πᾶσαι ἀγυιαί:
urn:cts:greekLit:tlg0012.tlg002.omar:15.186	ἐς Φηρὰς δ' ἵκοντο Διοκλῆος ποτὶ δῶμα,
urn:cts:greekLit:tlg0012.tlg002.omar:15.187	υἱέος ̓Ορτιλόχοιο, τὸν ̓Αλφειὸς τέκε παῖδα.
urn:cts:greekLit:tlg0012.tlg002.omar:15.188	ἔνθα δὲ νύκτ' ἄεσαν ὁ δὲ τοῖς πὰρ ξείνια θῆκεν.
urn:cts:greekLit:tlg0012.tlg002.omar:15.189	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:15.190	ἵππους τε ζεύγνυντ' ἀνά θ' ἅρματα ποικίλ' ἔβαινον,
urn:cts:greekLit:tlg0012.tlg002.omar:15.191	ἐκ δ' ἔλασαν προθύροιο καὶ αἰθούσης ἐριδούπου:
urn:cts:greekLit:tlg0012.tlg002.omar:15.192	μάστιξεν δ' ἐλάαν, τὼ δ' οὐκ ἄκοντε πετέσθην.
urn:cts:greekLit:tlg0012.tlg002.omar:15.193	αἶψα δ' ἔπειθ' ἵκοντο Πύλου αἰπὺ πτολίεθρον:
urn:cts:greekLit:tlg0012.tlg002.omar:15.194	καὶ τότε Τηλέμαχος προσεφώνεε Νέστορος υἱόν:
urn:cts:greekLit:tlg0012.tlg002.omar:15.195	“Νεστορίδη,  πῶς κέν μοι ὑποσχόμενος τελέσειας
urn:cts:greekLit:tlg0012.tlg002.omar:15.196	μῦθον ἐμόν; ξεῖνοι δὲ διαμπερὲς εὐχόμεθ' εἶναι
urn:cts:greekLit:tlg0012.tlg002.omar:15.197	ἐκ πατέρων φιλότητος, ἀτὰρ καὶ ὁμήλικές εἰμεν:
urn:cts:greekLit:tlg0012.tlg002.omar:15.198	ἥδε δ' ὁδὸς καὶ μᾶλλον ὁμοφροσύνῃσιν ἐνήσει.
urn:cts:greekLit:tlg0012.tlg002.omar:15.199	μή με παρὲξ ἄγε νῆα, διοτρεφές, ἀλλὰ λίπ' αὐτοῦ,
urn:cts:greekLit:tlg0012.tlg002.omar:15.200	μή μ' ὁ γέρων ἀέκοντα κατάσχῃ ᾧ ἐνὶ οἴκῳ
urn:cts:greekLit:tlg0012.tlg002.omar:15.201	ἱέμενος φιλέειν: ἐμὲ δὲ χρεὼ θᾶσσον ἱκέσθαι.”
urn:cts:greekLit:tlg0012.tlg002.omar:15.202	“ὣς φάτο, Νεστορίδης δ' ἄρ' ἑῷ συμφράσσατο θυμῷ,
urn:cts:greekLit:tlg0012.tlg002.omar:15.203	ὅππως οἱ κατὰ μοῖραν ὑποσχόμενος τελέσειεν.
urn:cts:greekLit:tlg0012.tlg002.omar:15.204	ὧδε δέ οἱ φρονέοντι δοάσσατο κέρδιον εἶναι:
urn:cts:greekLit:tlg0012.tlg002.omar:15.205	στρέψ' ἵππους ἐπὶ νῆα θοὴν καὶ θῖνα θαλάσσης,
urn:cts:greekLit:tlg0012.tlg002.omar:15.206	νηὶ̈ δ' ἐνὶ πρύμνῃ ἐξαίνυτο κάλλιμα δῶρα,
urn:cts:greekLit:tlg0012.tlg002.omar:15.207	ἐσθῆτα χρυσόν τε, τά οἱ Μενέλαος ἔδωκε:
urn:cts:greekLit:tlg0012.tlg002.omar:15.208	καί μιν ἐποτρύνων ἔπεα πτερόεντα προσηύδα:
urn:cts:greekLit:tlg0012.tlg002.omar:15.209	“σπουδῇ νῦν ἀνάβαινε κέλευέ τε πάντας ἑταίρους,
urn:cts:greekLit:tlg0012.tlg002.omar:15.210	πρὶν ἐμὲ οἴκαδ' ἱκέσθαι ἀπαγγεῖλαί τε γέροντι.
urn:cts:greekLit:tlg0012.tlg002.omar:15.211	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
urn:cts:greekLit:tlg0012.tlg002.omar:15.212	οἷος κείνου θυμὸς ὑπέρβιος, οὔ σε μεθήσει,
urn:cts:greekLit:tlg0012.tlg002.omar:15.213	ἀλλ' αὐτὸς καλέων δεῦρ' εἴσεται, οὐδέ ἕ φημι
urn:cts:greekLit:tlg0012.tlg002.omar:15.214	ἂψ ἰέναι κενεόν: μάλα γὰρ κεχολώσεται ἔμπης.”
urn:cts:greekLit:tlg0012.tlg002.omar:15.215	ὣς ἄρα φωνήσας ἔλασεν καλλίτριχας ἵππους
urn:cts:greekLit:tlg0012.tlg002.omar:15.216	ἂψ Πυλίων εἰς ἄστυ, θοῶς δ' ἄρα δώμαθ' ἵκανε.
urn:cts:greekLit:tlg0012.tlg002.omar:15.217	Τηλέμαχος δ' ἑτάροισιν ἐποτρύνων ἐκέλευσεν:
urn:cts:greekLit:tlg0012.tlg002.omar:15.218	“ἐγκοσμεῖτε τὰ τεύχε', ἑταῖροι, νηὶ̈ μελαίνῃ,
urn:cts:greekLit:tlg0012.tlg002.omar:15.219	αὐτοί τ' ἀμβαίνωμεν, ἵνα πρήσσωμεν ὁδοῖο.”
urn:cts:greekLit:tlg0012.tlg002.omar:15.220	“ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
urn:cts:greekLit:tlg0012.tlg002.omar:15.221	αἶψα δ' ἄρ' εἴσβαινον καὶ ἐπὶ κληῖ̈σι καθῖζον.
urn:cts:greekLit:tlg0012.tlg002.omar:15.222	ἦ τοι ὁ μὲν τὰ πονεῖτο καὶ εὔχετο, θῦε δ' ̓Αθήνῃ
urn:cts:greekLit:tlg0012.tlg002.omar:15.223	νηὶ̈ πάρα πρυμνῇ: σχεδόθεν δέ οἱ ἤλυθεν ἀνὴρ
urn:cts:greekLit:tlg0012.tlg002.omar:15.224	τηλεδαπός, φεύγων ἐξ ̓́Αργεος ἄνδρα κατακτάς,
urn:cts:greekLit:tlg0012.tlg002.omar:15.225	μάντις: ἀτὰρ γενεήν γε Μελάμποδος ἔκγονος ἦεν,
urn:cts:greekLit:tlg0012.tlg002.omar:15.226	ὃς πρὶν μέν ποτ' ἔναιε Πύλῳ ἔνι, μητέρι μήλων,
urn:cts:greekLit:tlg0012.tlg002.omar:15.227	ἀφνειὸς Πυλίοισι μέγ' ἔξοχα δώματα ναίων:
urn:cts:greekLit:tlg0012.tlg002.omar:15.228	δὴ τότε γ' ἄλλων δῆμον ἀφίκετο, πατρίδα φεύγων
urn:cts:greekLit:tlg0012.tlg002.omar:15.229	Νηλέα τε μεγάθυμον, ἀγαυότατον ζωόντων,
urn:cts:greekLit:tlg0012.tlg002.omar:15.230	ὅς οἱ χρήματα πολλὰ τελεσφόρον εἰς ἐνιαυτὸν
urn:cts:greekLit:tlg0012.tlg002.omar:15.231	εἶχε βίῃ. ὁ δὲ τῆος ἐνὶ μεγάροις Φυλάκοιο
urn:cts:greekLit:tlg0012.tlg002.omar:15.232	δεσμῷ ἐν ἀργαλέῳ δέδετο, κρατέρ' ἄλγεα πάσχων
urn:cts:greekLit:tlg0012.tlg002.omar:15.233	εἵνεκα Νηλῆος κούρης ἄτης τε βαρείης,
urn:cts:greekLit:tlg0012.tlg002.omar:15.234	τήν οἱ ἐπὶ φρεσὶ θῆκε θεὰ δασπλῆτις ̓Ερινύς.
urn:cts:greekLit:tlg0012.tlg002.omar:15.235	ἀλλ' ὁ μὲν ἔκφυγε κῆρα καὶ ἤλασε βοῦς ἐριμύκους
urn:cts:greekLit:tlg0012.tlg002.omar:15.236	ἐς Πύλον ἐκ Φυλάκης καὶ ἐτίσατο ἔργον ἀεικὲς
urn:cts:greekLit:tlg0012.tlg002.omar:15.237	ἀντίθεον Νηλῆα, κασιγνήτῳ δὲ γυναῖκα
urn:cts:greekLit:tlg0012.tlg002.omar:15.238	ἠγάγετο πρὸς δώμαθ'. ὁ δ' ἄλλων ἵκετο δῆμον,
urn:cts:greekLit:tlg0012.tlg002.omar:15.239	̓́Αργος ἐς ἱππόβοτον: τόθι γάρ νύ οἱ αἴσιμον ἦεν
urn:cts:greekLit:tlg0012.tlg002.omar:15.240	ναιέμεναι πολλοῖσιν ἀνάσσοντ' ̓Αργείοισιν
urn:cts:greekLit:tlg0012.tlg002.omar:15.241	ἔνθα δ' ἔγημε γυναῖκα καὶ ὑψερεφὲς θέτο δῶμα,
urn:cts:greekLit:tlg0012.tlg002.omar:15.242	γείνατο δ' ̓Αντιφάτην καὶ Μάντιον, υἷε κραταιώ.
urn:cts:greekLit:tlg0012.tlg002.omar:15.243	̓Αντιφάτης μὲν ἔτικτεν ̓Οϊκλῆα μεγάθυμον,
urn:cts:greekLit:tlg0012.tlg002.omar:15.244	αὐτὰρ ̓Οϊκλείης λαοσσόον ̓Αμφιάραον,
urn:cts:greekLit:tlg0012.tlg002.omar:15.245	ὃν περὶ κῆρι φίλει Ζεύς τ' αἰγίοχος καὶ ̓Απόλλων
urn:cts:greekLit:tlg0012.tlg002.omar:15.246	παντοίην φιλότητ': οὐδ' ἵκετο γήραος οὐδόν,
urn:cts:greekLit:tlg0012.tlg002.omar:15.247	ἀλλ' ὄλετ' ἐν Θήβῃσι γυναίων εἵνεκα δώρων.
urn:cts:greekLit:tlg0012.tlg002.omar:15.248	τοῦ δ' υἱεῖς ἐγένοντ' ̓Αλκμαίων ̓Αμφίλοχός τε.
urn:cts:greekLit:tlg0012.tlg002.omar:15.249	Μάντιος αὖ τέκετο Πολυφείδεά τε Κλεῖτόν τε:
urn:cts:greekLit:tlg0012.tlg002.omar:15.250	ἀλλ' ἦ τοι Κλεῖτον χρυσόθρονος ἥρπασεν ̓Ηὼς
urn:cts:greekLit:tlg0012.tlg002.omar:15.251	κάλλεος εἵνεκα οἷο, ἵν' ἀθανάτοισι μετείη:
urn:cts:greekLit:tlg0012.tlg002.omar:15.252	αὐτὰρ ὑπέρθυμον Πολυφείδεα μάντιν ̓Απόλλων
urn:cts:greekLit:tlg0012.tlg002.omar:15.253	θῆκε βροτῶν ὄχ' ἄριστον, ἐπεὶ θάνεν ̓Αμφιάραος:
urn:cts:greekLit:tlg0012.tlg002.omar:15.254	ὅς ῥ' ̔Υπερησίηνδ' ἀπενάσσατο πατρὶ χολωθείς,
urn:cts:greekLit:tlg0012.tlg002.omar:15.255	ἔνθ' ὅ γε ναιετάων μαντεύετο πᾶσι βροτοῖσιν.
urn:cts:greekLit:tlg0012.tlg002.omar:15.256	τοῦ μὲν ἄρ' υἱὸς ἐπῆλθε, Θεοκλύμενος δ' ὄνομ' ἦεν,
urn:cts:greekLit:tlg0012.tlg002.omar:15.257	ὃς τότε Τηλεμάχου πέλας ἵστατο: τὸν δ' ἐκίχανεν
urn:cts:greekLit:tlg0012.tlg002.omar:15.258	σπένδοντ' εὐχόμενόν τε θοῇ παρὰ νηὶ̈ μελαίνῃ,
urn:cts:greekLit:tlg0012.tlg002.omar:15.259	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:15.260	“ὦ φίλ',  ἐπεί σε θύοντα κιχάνω τῷδ' ἐνὶ χώρῳ,
urn:cts:greekLit:tlg0012.tlg002.omar:15.261	λίσσομ' ὑπὲρ θυέων καὶ δαίμονος, αὐτὰρ ἔπειτα
urn:cts:greekLit:tlg0012.tlg002.omar:15.262	σῆς τ' αὐτοῦ κεφαλῆς καὶ ἑταίρων, οἵ τοι ἕπονται,
urn:cts:greekLit:tlg0012.tlg002.omar:15.263	εἰπέ μοι εἰρομένῳ νημερτέα μηδ' ἐπικεύσῃς:
urn:cts:greekLit:tlg0012.tlg002.omar:15.264	τίς πόθεν εἶς ἀνδρῶν; πόθι τοι πόλις ἠδὲ τοκῆες;”
urn:cts:greekLit:tlg0012.tlg002.omar:15.265	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.266	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:15.267	ἐξ ̓Ιθάκης γένος εἰμί, πατὴρ δέ μοί ἐστιν ̓Οδυσσεύς,
urn:cts:greekLit:tlg0012.tlg002.omar:15.268	εἴ ποτ' ἔην: νῦν δ' ἤδη ἀπέφθιτο λυγρῷ ὀλέθρῳ.
urn:cts:greekLit:tlg0012.tlg002.omar:15.269	τοὔνεκα νῦν ἑτάρους τε λαβὼν καὶ νῆα μέλαιναν
urn:cts:greekLit:tlg0012.tlg002.omar:15.270	ἦλθον πευσόμενος πατρὸς δὴν οἰχομένοιο.”
urn:cts:greekLit:tlg0012.tlg002.omar:15.271	τὸν δ' αὖτε προσέειπε Θεοκλύμενος θεοειδής:
urn:cts:greekLit:tlg0012.tlg002.omar:15.272	“οὕτω τοι καὶ ἐγὼν ἐκ πατρίδος, ἄνδρα κατακτὰς
urn:cts:greekLit:tlg0012.tlg002.omar:15.273	ἔμφυλον: πολλοὶ δὲ κασίγνητοί τε ἔται τε
urn:cts:greekLit:tlg0012.tlg002.omar:15.274	̓́Αργος ἀν' ἱππόβοτον, μέγα δὲ κρατέουσιν ̓Αχαιῶν.
urn:cts:greekLit:tlg0012.tlg002.omar:15.275	τῶν ὑπαλευάμενος θάνατον καὶ κῆρα μέλαιναν
urn:cts:greekLit:tlg0012.tlg002.omar:15.276	φεύγω, ἐπεί νύ μοι αἶσα κατ' ἀνθρώπους ἀλάλησθαι.
urn:cts:greekLit:tlg0012.tlg002.omar:15.277	ἀλλά με νηὸς ἔφεσσαι, ἐπεί σε φυγὼν ἱκέτευσα,
urn:cts:greekLit:tlg0012.tlg002.omar:15.278	μή με κατακτείνωσι: διωκέμεναι γὰρ ὀί̈ω.”
urn:cts:greekLit:tlg0012.tlg002.omar:15.279	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.280	“οὐ μὲν δή ς' ἐθέλοντά γ' ἀπώσω νηὸς ἐί̈σης,
urn:cts:greekLit:tlg0012.tlg002.omar:15.281	ἀλλ' ἕπευ: αὐτὰρ κεῖθι φιλήσεαι, οἷά κ' ἔχωμεν.”
urn:cts:greekLit:tlg0012.tlg002.omar:15.282	ὣς ἄρα φωνήσας οἱ ἐδέξατο χάλκεον ἔγχος,
urn:cts:greekLit:tlg0012.tlg002.omar:15.283	καὶ τό γ' ἐπ' ἰκριόφιν τάνυσεν νεὸς ἀμφιελίσσης:
urn:cts:greekLit:tlg0012.tlg002.omar:15.284	ἂν δὲ καὶ αὐτὸς νηὸς ἐβήσετο ποντοπόροιο.
urn:cts:greekLit:tlg0012.tlg002.omar:15.285	ἐν πρύμνῃ δ' ἄρ' ἔπειτα καθέζετο, πὰρ δὲ οἷ αὐτῷ
urn:cts:greekLit:tlg0012.tlg002.omar:15.286	εἷσε Θεοκλύμενον: τοὶ δὲ πρυμνήσι' ἔλυσαν.
urn:cts:greekLit:tlg0012.tlg002.omar:15.287	Τηλέμαχος δ' ἑτάροισιν ἐποτρύνας ἐκέλευσεν
urn:cts:greekLit:tlg0012.tlg002.omar:15.288	ὅπλων ἅπτεσθαι: τοὶ δ' ἐσσυμένως ἐπίθοντο.
urn:cts:greekLit:tlg0012.tlg002.omar:15.289	ἱστὸν δ' εἰλάτινον κοίλης ἔντοσθε μεσόδμης
urn:cts:greekLit:tlg0012.tlg002.omar:15.290	στῆσαν ἀείραντες,  κατὰ δὲ προτόνοισιν ἔδησαν,
urn:cts:greekLit:tlg0012.tlg002.omar:15.291	ἕλκον δ' ἱστία λευκὰ ἐϋστρέπτοισι βοεῦσι.
urn:cts:greekLit:tlg0012.tlg002.omar:15.292	τοῖσιν δ' ἴκμενον οὖρον ἵει γλαυκῶπις ̓Αθήνη,
urn:cts:greekLit:tlg0012.tlg002.omar:15.293	λάβρον ἐπαιγίζοντα δι' αἰθέρος, ὄφρα τάχιστα
urn:cts:greekLit:tlg0012.tlg002.omar:15.294	νηῦς ἀνύσειε θέουσα θαλάσσης ἁλμυρὸν ὕδωρ.
urn:cts:greekLit:tlg0012.tlg002.omar:15.295	βὰν δὲ παρὰ Κρουνοὺς καὶ Χαλκίδα καλλιρέεθρον.
urn:cts:greekLit:tlg0012.tlg002.omar:15.296	δύσετό τ' ἠέλιος σκιόωντό τε πᾶσαι ἀγυιαί:
urn:cts:greekLit:tlg0012.tlg002.omar:15.297	ἡ δὲ Φεὰς ἐπέβαλλεν ἐπειγομένη Διὸς οὔρῳ
urn:cts:greekLit:tlg0012.tlg002.omar:15.298	ἠδὲ παρ' ̓́Ηλιδα δῖαν, ὅθι κρατέουσιν ̓Επειοί.
urn:cts:greekLit:tlg0012.tlg002.omar:15.299	ἔνθεν δ' αὖ νήσοισιν ἐπιπροέηκε θοῇσιν,
urn:cts:greekLit:tlg0012.tlg002.omar:15.300	ὁρμαίνων ἤ κεν θάνατον φύγοι ἦ κεν ἁλώῃ.
urn:cts:greekLit:tlg0012.tlg002.omar:15.301	τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς
urn:cts:greekLit:tlg0012.tlg002.omar:15.302	δορπείτην: παρὰ δέ σφιν ἐδόρπεον ἀνέρες ἄλλοι.
urn:cts:greekLit:tlg0012.tlg002.omar:15.303	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:15.304	τοῖς δ' ̓Οδυσεὺς μετέειπε, συβώτεω πειρητίζων,
urn:cts:greekLit:tlg0012.tlg002.omar:15.305	ἤ μιν ἔτ' ἐνδυκέως φιλέοι μεῖναί τε κελεύοι
urn:cts:greekLit:tlg0012.tlg002.omar:15.306	αὐτοῦ ἐνὶ σταθμῷ, ἦ ὀτρύνειε πόλινδε:
urn:cts:greekLit:tlg0012.tlg002.omar:15.307	“κέκλυθι νῦν, Εὔμαιε, καὶ ἄλλοι πάντες ἑταῖροι:
urn:cts:greekLit:tlg0012.tlg002.omar:15.308	ἠῶθεν προτὶ ἄστυ λιλαίομαι ἀπονέεσθαι
urn:cts:greekLit:tlg0012.tlg002.omar:15.309	πτωχεύσων,  ἵνα μή σε κατατρύχω καὶ ἑταίρους.
urn:cts:greekLit:tlg0012.tlg002.omar:15.310	ἀλλά μοι εὖ θ' ὑπόθευ καὶ ἅμ' ἡγεμόν' ἐσθλὸν ὄπασσον
urn:cts:greekLit:tlg0012.tlg002.omar:15.311	ὅς κέ με κεῖς' ἀγάγῃ: κατὰ δὲ πτόλιν αὐτὸς ἀνάγκῃ
urn:cts:greekLit:tlg0012.tlg002.omar:15.312	πλάγξομαι, αἴ κέν τις κοτύλην καὶ πύρνον ὀρέξῃ.
urn:cts:greekLit:tlg0012.tlg002.omar:15.313	καί κ' ἐλθὼν πρὸς δώματ' ̓Οδυσσῆος θείοιο
urn:cts:greekLit:tlg0012.tlg002.omar:15.314	ἀγγελίην εἴποιμι περίφρονι Πηνελοπείῃ,
urn:cts:greekLit:tlg0012.tlg002.omar:15.315	καί κε μνηστήρεσσιν ὑπερφιάλοισι μιγείην,
urn:cts:greekLit:tlg0012.tlg002.omar:15.316	εἴ μοι δεῖπνον δοῖεν ὀνείατα μυρί' ἔχοντες.
urn:cts:greekLit:tlg0012.tlg002.omar:15.317	αἶψά κεν εὖ δρώοιμι μετὰ σφίσιν ἅσς' ἐθέλοιεν.
urn:cts:greekLit:tlg0012.tlg002.omar:15.318	ἐκ γάρ τοι ἐρέω, σὺ δὲ σύνθεο καί μευ ἄκουσον:
urn:cts:greekLit:tlg0012.tlg002.omar:15.319	̔Ερμείαο ἕκητι διακτόρου, ὅς ῥά τε πάντων
urn:cts:greekLit:tlg0012.tlg002.omar:15.320	ἀνθρώπων ἔργοισι χάριν καὶ κῦδος ὀπάζει,
urn:cts:greekLit:tlg0012.tlg002.omar:15.321	δρηστοσύνῃ οὐκ ἄν μοι ἐρίσσειε βροτὸς ἄλλος,
urn:cts:greekLit:tlg0012.tlg002.omar:15.322	πῦρ τ' εὖ νηῆσαι διά τε ξύλα δανὰ κεάσσαι,
urn:cts:greekLit:tlg0012.tlg002.omar:15.323	δαιτρεῦσαί τε καὶ ὀπτῆσαι καὶ οἰνοχοῆσαι,
urn:cts:greekLit:tlg0012.tlg002.omar:15.324	οἷά τε τοῖς ἀγαθοῖσι παραδρώωσι χέρηες.”
urn:cts:greekLit:tlg0012.tlg002.omar:15.325	τὸν δὲ μέγ' ὀχθήσας προσέφης,  Εὔμαιε συβῶτα:
urn:cts:greekLit:tlg0012.tlg002.omar:15.326	“ὤ μοι, ξεῖνε, τίη τοι ἐνὶ φρεσὶ τοῦτο νόημα
urn:cts:greekLit:tlg0012.tlg002.omar:15.327	ἔπλετο; ἦ σύ γε πάγχυ λιλαίεαι αὐτόθ' ὀλέσθαι.
urn:cts:greekLit:tlg0012.tlg002.omar:15.328	εἰ δὴ μνηστήρων ἐθέλεις καταδῦναι ὅμιλον,
urn:cts:greekLit:tlg0012.tlg002.omar:15.329	τῶν ὕβρις τε βίη τε σιδήρεον οὐρανὸν ἵκει.
urn:cts:greekLit:tlg0012.tlg002.omar:15.330	οὔ τοι τοιοίδ' εἰσὶν ὑποδρηστῆρες ἐκείνων,
urn:cts:greekLit:tlg0012.tlg002.omar:15.331	ἀλλὰ νέοι, χλαίνας εὖ εἱμένοι ἠδὲ χιτῶνας,
urn:cts:greekLit:tlg0012.tlg002.omar:15.332	αἰεὶ δὲ λιπαροὶ κεφαλὰς καὶ καλὰ πρόσωπα,
urn:cts:greekLit:tlg0012.tlg002.omar:15.333	οἵ σφιν ὑποδρώωσιν: ἐύ̈ξεστοι δὲ τράπεζαι
urn:cts:greekLit:tlg0012.tlg002.omar:15.334	σίτου καὶ κρειῶν ἠδ' οἴνου βεβρίθασιν.
urn:cts:greekLit:tlg0012.tlg002.omar:15.335	ἀλλὰ μέν': οὐ γάρ τίς τοι ἀνιᾶται παρεόντι,
urn:cts:greekLit:tlg0012.tlg002.omar:15.336	οὔτ' ἐγὼ οὔτε τις ἄλλος ἑταίρων, οἵ μοι ἔασιν.
urn:cts:greekLit:tlg0012.tlg002.omar:15.337	αὐτὰρ ἐπὴν ἔλθῃσιν ̓Οδυσσῆος φίλος υἱός,
urn:cts:greekLit:tlg0012.tlg002.omar:15.338	κεῖνός σε χλαῖνάν τε χιτῶνά τε εἵματα ἕσσει,
urn:cts:greekLit:tlg0012.tlg002.omar:15.339	πέμψει δ' ὅππη σε κραδίη θυμός τε κελεύει.”
urn:cts:greekLit:tlg0012.tlg002.omar:15.340	τὸν δ' ἠμείβετ' ἔπειτα πολύτλας δῖος ̓Οδυσσεύς:
urn:cts:greekLit:tlg0012.tlg002.omar:15.341	“αἴθ' οὕτως, Εὔμαιε, φίλος Διὶ πατρὶ γένοιο
urn:cts:greekLit:tlg0012.tlg002.omar:15.342	ὡς ἐμοί, ὅττι μ' ἔπαυσας ἄλης καὶ ὀϊζύος αἰνῆς.
urn:cts:greekLit:tlg0012.tlg002.omar:15.343	πλαγκτοσύνης δ' οὐκ ἔστι κακώτερον ἄλλο βροτοῖσιν:
urn:cts:greekLit:tlg0012.tlg002.omar:15.344	ἀλλ' ἕνεκ' οὐλομένης γαστρὸς κακὰ κήδε' ἔχουσιν
urn:cts:greekLit:tlg0012.tlg002.omar:15.345	ἀνέρες,  ὅν τιν' ἵκηται ἄλη καὶ πῆμα καὶ ἄλγος.
urn:cts:greekLit:tlg0012.tlg002.omar:15.346	νῦν δ' ἐπεὶ ἰσχανάᾳς μεῖναι τέ με κεῖνον ἄνωγας,
urn:cts:greekLit:tlg0012.tlg002.omar:15.347	εἴπ' ἄγε μοι περὶ μητρὸς ̓Οδυσσῆος θείοιο
urn:cts:greekLit:tlg0012.tlg002.omar:15.348	πατρός θ', ὃν κατέλειπεν ἰὼν ἐπὶ γήραος οὐδῷ,
urn:cts:greekLit:tlg0012.tlg002.omar:15.349	ἤ που ἔτι ζώουσιν ὑπ' αὐγὰς ἠελίοιο,
urn:cts:greekLit:tlg0012.tlg002.omar:15.350	ἦ ἤδη τεθνᾶσι καὶ εἰν ̓Αί̈δαο δόμοισι.”
urn:cts:greekLit:tlg0012.tlg002.omar:15.351	τὸν δ' αὖτε προσέειπε συβώτης, ὄρχαμος ἀνδρὼν:
urn:cts:greekLit:tlg0012.tlg002.omar:15.352	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:15.353	Λαέρτης μὲν ἔτι ζώει, Διὶ δ' εὔχεται αἰεὶ
urn:cts:greekLit:tlg0012.tlg002.omar:15.354	θυμὸν ἀπὸ μελέων φθίσθαι οἷς ἐν μεγάροισιν:
urn:cts:greekLit:tlg0012.tlg002.omar:15.355	ἐκπάγλως γὰρ παιδὸς ὀδύρεται οἰχομένοιο
urn:cts:greekLit:tlg0012.tlg002.omar:15.356	κουριδίης τ' ἀλόχοιο δαί̈φρονος, ἥ ἑ μάλιστα
urn:cts:greekLit:tlg0012.tlg002.omar:15.357	ἤκαχ' ἀποφθιμένη καὶ ἐν ὠμῷ γήραϊ θῆκεν.
urn:cts:greekLit:tlg0012.tlg002.omar:15.358	ἡ δ' ἄχεϊ οὗ παιδὸς ἀπέφθιτο κυδαλίμοιο,
urn:cts:greekLit:tlg0012.tlg002.omar:15.359	λευγαλέῳ θανάτῳ, ὡς μὴ θάνοι ὅς τις ἐμοί γε
urn:cts:greekLit:tlg0012.tlg002.omar:15.360	ἐνθάδε ναιετάων φίλος εἴη καὶ φίλα ἔρδοι.
urn:cts:greekLit:tlg0012.tlg002.omar:15.361	ὄφρα μὲν οὖν δὴ κείνη ἔην, ἀχέουσά περ ἔμπης,
urn:cts:greekLit:tlg0012.tlg002.omar:15.362	τόφρα τί μοι φίλον ἔσκε μεταλλῆσαι καὶ ἐρέσθαι,
urn:cts:greekLit:tlg0012.tlg002.omar:15.363	οὕνεκά μ' αὐτὴ θρέψεν ἅμα Κτιμένῃ τανυπέπλῳ,
urn:cts:greekLit:tlg0012.tlg002.omar:15.364	θυγατέρ' ἰφθίμῃ, τὴν ὁπλοτάτην τέκε παίδων:
urn:cts:greekLit:tlg0012.tlg002.omar:15.365	τῇ ὁμοῦ ἐτρεφόμην,  ὀλίγον δέ τί μ' ἧσσον ἐτίμα.
urn:cts:greekLit:tlg0012.tlg002.omar:15.366	αὐτὰρ ἐπεί ῥ' ἥβην πολυήρατον ἱκόμεθ' ἄμφω,
urn:cts:greekLit:tlg0012.tlg002.omar:15.367	τὴν μὲν ἔπειτα Σάμηνδ' ἔδοσαν καὶ μυρί' ἕλοντο,
urn:cts:greekLit:tlg0012.tlg002.omar:15.368	αὐτὰρ ἐμὲ χλαῖνάν τε χιτῶνά τε εἵματ' ἐκείνη
urn:cts:greekLit:tlg0012.tlg002.omar:15.369	καλὰ μάλ' ἀμφιέσασα, ποσὶν δ' ὑποδήματα δοῦσα
urn:cts:greekLit:tlg0012.tlg002.omar:15.370	ἀγρόνδε προί̈αλλε: φίλει δέ με κηρόθι μᾶλλον.
urn:cts:greekLit:tlg0012.tlg002.omar:15.371	νῦν δ' ἤδη τούτων ἐπιδεύομαι: ἀλλά μοι αὐτῷ
urn:cts:greekLit:tlg0012.tlg002.omar:15.372	ἔργον ἀέξουσιν μάκαρες θεοὶ ᾧ ἐπιμίμνω:
urn:cts:greekLit:tlg0012.tlg002.omar:15.373	τῶν ἔφαγόν τ' ἔπιόν τε καὶ αἰδοίοισιν ἔδωκα.
urn:cts:greekLit:tlg0012.tlg002.omar:15.374	ἐκ δ' ἄρα δεσποίνης οὐ μείλιχον ἔστιν ἀκοῦσαι
urn:cts:greekLit:tlg0012.tlg002.omar:15.375	οὔτ' ἔπος οὔτε τι ἔργον,  ἐπεὶ κακὸν ἔμπεσεν οἴκῳ,
urn:cts:greekLit:tlg0012.tlg002.omar:15.376	ἄνδρες ὑπερφίαλοι: μέγα δὲ δμῶες χατέουσιν
urn:cts:greekLit:tlg0012.tlg002.omar:15.377	ἀντία δεσποίνης φάσθαι καὶ ἕκαστα πυθέσθαι
urn:cts:greekLit:tlg0012.tlg002.omar:15.378	καὶ φαγέμεν πιέμεν τε, ἔπειτα δὲ καί τι φέρεσθαι
urn:cts:greekLit:tlg0012.tlg002.omar:15.379	ἀγρόνδ', οἷά τε θυμὸν ἀεὶ δμώεσσιν ἰαίνει.”
urn:cts:greekLit:tlg0012.tlg002.omar:15.380	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:15.381	“ὢ πόποι,  ὡς ἄρα τυτθὸς ἐών, Εὔμαιε συβῶτα,
urn:cts:greekLit:tlg0012.tlg002.omar:15.382	πολλὸν ἀπεπλάγχθης σῆς πατρίδος ἠδὲ τοκήων.
urn:cts:greekLit:tlg0012.tlg002.omar:15.383	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:15.384	ἠὲ διεπράθετο πτόλις ἀνδρῶν εὐρυάγυια,
urn:cts:greekLit:tlg0012.tlg002.omar:15.385	ᾗ ἔνι ναιετάασκε πατὴρ καὶ πότνια μήτηρ,
urn:cts:greekLit:tlg0012.tlg002.omar:15.386	ἦ σέ γε μουνωθέντα παρ' οἴεσιν ἢ παρὰ βουσὶν
urn:cts:greekLit:tlg0012.tlg002.omar:15.387	ἄνδρες δυσμενέες νηυσὶν λάβον ἠδ' ἐπέρασσαν
urn:cts:greekLit:tlg0012.tlg002.omar:15.388	τοῦδ' ἀνδρὸς πρὸς δώμαθ', ὁ δ' ἄξιον ὦνον ἔδωκε.”
urn:cts:greekLit:tlg0012.tlg002.omar:15.389	τὸν δ' αὖτε προσέειπε συβώτης, ὄρχαμος ἀνδρῶν:
urn:cts:greekLit:tlg0012.tlg002.omar:15.390	“ξεῖν',  ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
urn:cts:greekLit:tlg0012.tlg002.omar:15.391	σιγῇ νῦν ξυνίει καὶ τέρπεο, πῖνέ τε οἶνον
urn:cts:greekLit:tlg0012.tlg002.omar:15.392	ἥμενος. αἵδε δὲ νύκτες ἀθέσφατοι: ἔστι μὲν εὕδειν,
urn:cts:greekLit:tlg0012.tlg002.omar:15.393	ἔστι δὲ τερπομένοισιν ἀκούειν: οὐδέ τί σε χρή,
urn:cts:greekLit:tlg0012.tlg002.omar:15.394	πρὶν ὥρη, καταλέχθαι: ἀνίη καὶ πολὺς ὕπνος.
urn:cts:greekLit:tlg0012.tlg002.omar:15.395	τῶν δ' ἄλλων ὅτινα κραδίη καὶ θυμὸς ἀνώγει,
urn:cts:greekLit:tlg0012.tlg002.omar:15.396	εὑδέτω ἐξελθών: ἅμα δ' ἠοῖ φαινομένηφι
urn:cts:greekLit:tlg0012.tlg002.omar:15.397	δειπνήσας ἅμ' ὕεσσιν ἀνακτορίῃσιν ἑπέσθω.
urn:cts:greekLit:tlg0012.tlg002.omar:15.398	νῶϊ δ' ἐνὶ κλισίῃ πίνοντέ τε δαινυμένω τε
urn:cts:greekLit:tlg0012.tlg002.omar:15.399	κήδεσιν ἀλλήλων τερπώμεθα λευγαλέοισι,
urn:cts:greekLit:tlg0012.tlg002.omar:15.400	μνωομένω: μετὰ γάρ τε καὶ ἄλγεσι τέρπεται ἀνήρ,
urn:cts:greekLit:tlg0012.tlg002.omar:15.401	ὅς τις δὴ μάλα πολλὰ πάθῃ καὶ πόλλ' ἐπαληθῇ.
urn:cts:greekLit:tlg0012.tlg002.omar:15.402	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς.
urn:cts:greekLit:tlg0012.tlg002.omar:15.403	“νῆσός τις Συρίη κικλήσκεται, εἴ που ἀκούεις,
urn:cts:greekLit:tlg0012.tlg002.omar:15.404	̓Ορτυγίης καθύπερθεν, ὅθι τροπαὶ ἠελίοιο,
urn:cts:greekLit:tlg0012.tlg002.omar:15.405	οὔ τι περιπληθὴς λίην τόσον,  ἀλλ' ἀγαθὴ μέν,
urn:cts:greekLit:tlg0012.tlg002.omar:15.406	εὔβοτος, εὔμηλος, οἰνοπληθής, πολύπυρος.
urn:cts:greekLit:tlg0012.tlg002.omar:15.407	πείνη δ' οὔ ποτε δῆμον ἐσέρχεται, οὐδέ τις ἄλλη
urn:cts:greekLit:tlg0012.tlg002.omar:15.408	νοῦσος ἐπὶ στυγερὴ πέλεται δειλοῖσι βροτοῖσιν:
urn:cts:greekLit:tlg0012.tlg002.omar:15.409	ἀλλ' ὅτε γηράσκωσι πόλιν κάτα φῦλ' ἀνθρώπων,
urn:cts:greekLit:tlg0012.tlg002.omar:15.410	ἐλθὼν ἀργυρότοξος ̓Απόλλων ̓Αρτέμιδι ξὺν
urn:cts:greekLit:tlg0012.tlg002.omar:15.411	οἷς ἀγανοῖς βελέεσσιν ἐποιχόμενος κατέπεφνεν.
urn:cts:greekLit:tlg0012.tlg002.omar:15.412	ἔνθα δύω πόλιες, δίχα δέ σφισι πάντα δέδασται:
urn:cts:greekLit:tlg0012.tlg002.omar:15.413	τῇσιν δ' ἀμφοτέρῃσι πατὴρ ἐμὸς ἐμβασίλευε,
urn:cts:greekLit:tlg0012.tlg002.omar:15.414	Κτήσιος ̓Ορμενίδης, ἐπιείκελος ἀθανάτοισιν.
urn:cts:greekLit:tlg0012.tlg002.omar:15.415	“ἔνθα δὲ Φοίνικες ναυσίκλυτοι ἤλυθον ἄνδρες,
urn:cts:greekLit:tlg0012.tlg002.omar:15.416	τρῶκται, μυρί' ἄγοντες ἀθύρματα νηὶ̈ μελαίνῃ.
urn:cts:greekLit:tlg0012.tlg002.omar:15.417	ἔσκε δὲ πατρὸς ἐμοῖο γυνὴ Φοίνισς' ἐνὶ οἴκῳ,
urn:cts:greekLit:tlg0012.tlg002.omar:15.418	καλή τε μεγάλη τε καὶ ἀγλαὰ ἔργα ἰδυῖα:
urn:cts:greekLit:tlg0012.tlg002.omar:15.419	τὴν δ' ἄρα Φοίνικες πολυπαίπαλοι ἠπερόπευον.
urn:cts:greekLit:tlg0012.tlg002.omar:15.420	πλυνούσῃ τις πρῶτα μίγη κοίλῃ παρὰ νηὶ̈
urn:cts:greekLit:tlg0012.tlg002.omar:15.421	εὐνῇ καὶ φιλότητι, τά τε φρένας ἠπεροπεύει
urn:cts:greekLit:tlg0012.tlg002.omar:15.422	θηλυτέρῃσι γυναιξί, καὶ ἥ κ' εὐεργὸς ἔῃσιν.
urn:cts:greekLit:tlg0012.tlg002.omar:15.423	εἰρώτα δὴ ἔπειτα τίς εἴη καὶ πόθεν ἔλθοι:
urn:cts:greekLit:tlg0012.tlg002.omar:15.424	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ:
urn:cts:greekLit:tlg0012.tlg002.omar:15.425	“ἐκ μὲν Σιδῶνος πολυχάλκου εὔχομαι εἶναι,
urn:cts:greekLit:tlg0012.tlg002.omar:15.426	κούρη δ' εἴμ' ̓Αρύβαντος ἐγὼ ῥυδὸν ἀφνειοῖο:
urn:cts:greekLit:tlg0012.tlg002.omar:15.427	ἀλλά μ' ἀνήρπαξαν Τάφιοι ληί̈στορες ἄνδρες
urn:cts:greekLit:tlg0012.tlg002.omar:15.428	ἀγρόθεν ἐρχομένην, πέρασαν δέ τε δεῦρ' ἀγαγόντες
urn:cts:greekLit:tlg0012.tlg002.omar:15.429	τοῦδ' ἀνδρὸς πρὸς δώμαθ': ὁ δ' ἄξιον ὦνον ἔδωκε.”
urn:cts:greekLit:tlg0012.tlg002.omar:15.430	“τὴν δ' αὖτε προσέειπεν ἀνήρ, ὃς ἐμίσγετο λάθρη:
urn:cts:greekLit:tlg0012.tlg002.omar:15.431	‘ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο,
urn:cts:greekLit:tlg0012.tlg002.omar:15.432	ὄφρα ἴδῃ πατρὸς καὶ μητέρος ὑψερεφὲς δῶ
urn:cts:greekLit:tlg0012.tlg002.omar:15.433	αὐτούς τ'; ἦ γὰρ ἔτ' εἰσὶ καὶ ἀφνειοὶ καλέονται.‘
urn:cts:greekLit:tlg0012.tlg002.omar:15.434	“τὸν δ' αὖτε προσέειπε γυνὴ καὶ ἀμείβετο μύθῳ:
urn:cts:greekLit:tlg0012.tlg002.omar:15.435	‘εἴη κεν καὶ τοῦτ',  εἴ μοι ἐθέλοιτέ γε, ναῦται,
urn:cts:greekLit:tlg0012.tlg002.omar:15.436	ὅρκῳ πιστωθῆναι ἀπήμονά μ' οἴκαδ' ἀπάξειν.’
urn:cts:greekLit:tlg0012.tlg002.omar:15.437	“ὣς ἔφαθ', οἱ δ' ἄρα πάντες ἐπώμνυον ὡς ἐκέλευεν.
urn:cts:greekLit:tlg0012.tlg002.omar:15.438	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.omar:15.439	τοῖς δ' αὖτις μετέειπε γυνὴ καὶ ἀμείβετο μύθῳ:
urn:cts:greekLit:tlg0012.tlg002.omar:15.440	“σιγῇ νῦν,  μή τίς με προσαυδάτω ἐπέεσσιν
urn:cts:greekLit:tlg0012.tlg002.omar:15.441	ὑμετέρων ἑτάρων, ξυμβλήμενος ἢ ἐν ἀγυιῇ,
urn:cts:greekLit:tlg0012.tlg002.omar:15.442	ἤ που ἐπὶ κρήνῃ: μή τις ποτὶ δῶμα γέροντι
urn:cts:greekLit:tlg0012.tlg002.omar:15.443	ἐλθὼν ἐξείπῃ, ὁ δ' ὀϊσάμενος καταδήσῃ
urn:cts:greekLit:tlg0012.tlg002.omar:15.444	δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον.
urn:cts:greekLit:tlg0012.tlg002.omar:15.445	ἀλλ' ἔχετ' ἐν φρεσὶ μῦθον,  ἐπείγετε δ' ὦνον ὁδαίων.
urn:cts:greekLit:tlg0012.tlg002.omar:15.446	ἀλλ' ὅτε κεν δὴ νηῦς πλείη βιότοιο γένηται,
urn:cts:greekLit:tlg0012.tlg002.omar:15.447	ἀγγελίη μοι ἔπειτα θοῶς ἐς δώμαθ' ἱκέσθω:
urn:cts:greekLit:tlg0012.tlg002.omar:15.448	οἴσω γὰρ καὶ χρυσόν, ὅτις χ' ὑποχείριος ἔλθῃ:
urn:cts:greekLit:tlg0012.tlg002.omar:15.449	καὶ δέ κεν ἄλλ' ἐπίβαθρον ἐγὼν ἐθέλουσά γε δοίην.
urn:cts:greekLit:tlg0012.tlg002.omar:15.450	παῖδα γὰρ ἀνδρὸς ἑῆος ἐνὶ μεγάροις ἀτιτάλλω,
urn:cts:greekLit:tlg0012.tlg002.omar:15.451	κερδαλέον δὴ τοῖον, ἅμα τροχόωντα θύραζε:
urn:cts:greekLit:tlg0012.tlg002.omar:15.452	τόν κεν ἄγοιμ' ἐπὶ νηός, ὁ δ' ὑμῖν μυρίον ὦνον
urn:cts:greekLit:tlg0012.tlg002.omar:15.453	ἄλφοι, ὅπῃ περάσητε κατ' ἀλλοθρόους ἀνθρώπους.”
urn:cts:greekLit:tlg0012.tlg002.omar:15.454	“ἡ μὲν ἄρ' ὣς εἰποῦς' ἀπέβη πρὸς δώματα καλά,
urn:cts:greekLit:tlg0012.tlg002.omar:15.455	οἱ δ' ἐνιαυτὸν ἅπαντα παρ' ἡμῖν αὖθι μένοντες
urn:cts:greekLit:tlg0012.tlg002.omar:15.456	ἐν νηὶ̈ γλαφυρῇ βίοτον πολὺν ἐμπολόωντο.
urn:cts:greekLit:tlg0012.tlg002.omar:15.457	ἀλλ' ὅτε δὴ κοίλη νηῦς ἤχθετο τοῖσι νέεσθαι,
urn:cts:greekLit:tlg0012.tlg002.omar:15.458	καὶ τότ' ἄρ' ἄγγελον ἧκαν, ὃς ἀγγείλειε γυναικί.
urn:cts:greekLit:tlg0012.tlg002.omar:15.459	ἤλυθ' ἀνὴρ πολύϊδρις ἐμοῦ πρὸς δώματα πατρὸς
urn:cts:greekLit:tlg0012.tlg002.omar:15.460	χρύσεον ὅρμον ἔχων,  μετὰ δ' ἠλέκτροισιν ἔερτο.
urn:cts:greekLit:tlg0012.tlg002.omar:15.461	τὸν μὲν ἄρ' ἐν μεγάρῳ δμῳαὶ καὶ πότνια μήτηρ
urn:cts:greekLit:tlg0012.tlg002.omar:15.462	χερσίν τ' ἀμφαφόωντο καὶ ὀφθαλμοῖσιν ὁρῶντο,
urn:cts:greekLit:tlg0012.tlg002.omar:15.463	ὦνον ὑπισχόμεναι: ὁ δὲ τῇ κατένευσε σιωπῇ.
urn:cts:greekLit:tlg0012.tlg002.omar:15.464	ἦ τοι ὁ καννεύσας κοίλην ἐπὶ νῆα βεβήκει,
urn:cts:greekLit:tlg0012.tlg002.omar:15.465	ἡ δ' ἐμὲ χειρὸς ἑλοῦσα δόμων ἐξῆγε θύραζε.
urn:cts:greekLit:tlg0012.tlg002.omar:15.466	εὗρε δ' ἐνὶ προδόμῳ ἠμὲν δέπα ἠδὲ τραπέζας
urn:cts:greekLit:tlg0012.tlg002.omar:15.467	ἀνδρῶν δαιτυμόνων, οἵ μευ πατέρ' ἀμφεπένοντο.
urn:cts:greekLit:tlg0012.tlg002.omar:15.468	οἱ μὲν ἄρ' ἐς θῶκον πρόμολον, δήμοιό τε φῆμιν,
urn:cts:greekLit:tlg0012.tlg002.omar:15.469	ἡ δ' αἶψα τρί' ἄλεισα κατακρύψας' ὑπὸ κόλπῳ
urn:cts:greekLit:tlg0012.tlg002.omar:15.470	ἔκφερεν: αὐτὰρ ἐγὼν ἑπόμην ἀεσιφροσύνῃσι.
urn:cts:greekLit:tlg0012.tlg002.omar:15.471	δύσετό τ' ἠέλιος, σκιόωντό τε πᾶσαι ἀγυιαί:
urn:cts:greekLit:tlg0012.tlg002.omar:15.472	ἡμεῖς δ' ἐς λιμένα κλυτὸν ἤλθομεν ὦκα κιόντες,
urn:cts:greekLit:tlg0012.tlg002.omar:15.473	ἔνθ' ἄρα Φοινίκων ἀνδρῶν ἦν ὠκύαλος νηῦς.
urn:cts:greekLit:tlg0012.tlg002.omar:15.474	οἱ μὲν ἔπειτ' ἀναβάντες ἐπέπλεον ὑγρὰ κέλευθα,
urn:cts:greekLit:tlg0012.tlg002.omar:15.475	νὼ ἀναβησάμενοι: ἐπὶ δὲ Ζεὺς οὖρον ἴαλλεν.
urn:cts:greekLit:tlg0012.tlg002.omar:15.476	ἑξῆμαρ μὲν ὁμῶς πλέομεν νύκτας τε καὶ ἦμαρ:
urn:cts:greekLit:tlg0012.tlg002.omar:15.477	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
urn:cts:greekLit:tlg0012.tlg002.omar:15.478	τὴν μὲν ἔπειτα γυναῖκα βάλ' ̓́Αρτεμις ἰοχέαιρα,
urn:cts:greekLit:tlg0012.tlg002.omar:15.479	ἄντλῳ δ' ἐνδούπησε πεσοῦς' ὡς εἰναλίη κήξ.
urn:cts:greekLit:tlg0012.tlg002.omar:15.480	καὶ τὴν μὲν φώκῃσι καὶ ἰχθύσι κύρμα γενέσθαι
urn:cts:greekLit:tlg0012.tlg002.omar:15.481	ἔκβαλον: αὐτὰρ ἐγὼ λιπόμην ἀκαχήμενος ἦτορ:
urn:cts:greekLit:tlg0012.tlg002.omar:15.482	τοὺς δ' ̓Ιθάκῃ ἐπέλασσε φέρων ἄνεμός τε καὶ ὕδωρ,
urn:cts:greekLit:tlg0012.tlg002.omar:15.483	ἔνθα με Λαέρτης πρίατο κτεάτεσσιν ἑοῖσιν.
urn:cts:greekLit:tlg0012.tlg002.omar:15.484	οὕτω τήνδε τε γαῖαν ἐγὼν ἴδον ὀφθαλμοῖσι.”
urn:cts:greekLit:tlg0012.tlg002.omar:15.485	τὸν δ' αὖ διογενὴς ̓Οδυσεὺς ἠμείβετο μύθῳ:
urn:cts:greekLit:tlg0012.tlg002.omar:15.486	“Εὔμαι', ἦ μάλα δή μοι ἐνὶ φρεσὶ θυμὸν ὄρινας
urn:cts:greekLit:tlg0012.tlg002.omar:15.487	ταῦτα ἕκαστα λέγων, ὅσα δὴ πάθες ἄλγεα θυμῷ.
urn:cts:greekLit:tlg0012.tlg002.omar:15.488	ἀλλ' ἦ τοι σοὶ μὲν παρὰ καὶ κακῷ ἐσθλὸν ἔθηκε
urn:cts:greekLit:tlg0012.tlg002.omar:15.489	Ζεύς, ἐπεὶ ἀνδρὸς δώματ' ἀφίκεο πολλὰ μογήσας
urn:cts:greekLit:tlg0012.tlg002.omar:15.490	ἠπίου,  ὃς δή τοι παρέχει βρῶσίν τε πόσιν τε
urn:cts:greekLit:tlg0012.tlg002.omar:15.491	ἐνδυκέως, ζώεις δ' ἀγαθὸν βίον: αὐτὰρ ἐγώ γε
urn:cts:greekLit:tlg0012.tlg002.omar:15.492	πολλὰ βροτῶν ἐπὶ ἄστε' ἀλώμενος ἐνθάδ' ἱκάνω.”
urn:cts:greekLit:tlg0012.tlg002.omar:15.493	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:15.494	καδδραθέτην δ' οὐ πολλὸν ἐπὶ χρόνον, ἀλλὰ μίνυνθα:
urn:cts:greekLit:tlg0012.tlg002.omar:15.495	αἶψα γὰρ ̓Ηὼς ἦλθεν ἐύ̈θρονος.  οἱ δ' ἐπὶ χέρσου
urn:cts:greekLit:tlg0012.tlg002.omar:15.496	Τηλεμάχου ἕταροι λύον ἱστία, κὰδ δ' ἕλον ἱστὸν
urn:cts:greekLit:tlg0012.tlg002.omar:15.497	καρπαλίμως, τὴν δ' εἰς ὅρμον προέρυσσαν ἐρετμοῖς:
urn:cts:greekLit:tlg0012.tlg002.omar:15.498	ἐκ δ' εὐνὰς ἔβαλον, κατὰ δὲ πρυμνήσι' ἔδησαν:
urn:cts:greekLit:tlg0012.tlg002.omar:15.499	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
urn:cts:greekLit:tlg0012.tlg002.omar:15.500	δεῖπνόν τ' ἐντύνοντο κερῶντό τε αἴθοπα οἶνον.
urn:cts:greekLit:tlg0012.tlg002.omar:15.501	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:15.502	τοῖσι δὲ Τηλέμαχος πεπνυμένος ἤρχετο μύθων:
urn:cts:greekLit:tlg0012.tlg002.omar:15.503	“ὑμεῖς μὲν νῦν ἄστυδ' ἐλαύνετε νῆα μέλαιναν,
urn:cts:greekLit:tlg0012.tlg002.omar:15.504	αὐτὰρ ἐγὼν ἀγροὺς ἐπιείσομαι ἠδὲ βοτῆρας:
urn:cts:greekLit:tlg0012.tlg002.omar:15.505	ἑσπέριος δ' εἰς ἄστυ ἰδὼν ἐμὰ ἔργα κάτειμι.
urn:cts:greekLit:tlg0012.tlg002.omar:15.506	ἠῶθεν δέ κεν ὔμμιν ὁδοιπόριον παραθείμην,
urn:cts:greekLit:tlg0012.tlg002.omar:15.507	δαῖτ' ἀγαθὴν κρειῶν τε καὶ οἴνου ἡδυπότοιο.”
urn:cts:greekLit:tlg0012.tlg002.omar:15.508	τὸν δ' αὖτε προσέειπε Θεοκλύμενος θεοειδής:
urn:cts:greekLit:tlg0012.tlg002.omar:15.509	“πῆ γὰρ ἐγώ, φίλε τέκνον, ἴω; τεῦ δώμαθ' ἵκωμαι
urn:cts:greekLit:tlg0012.tlg002.omar:15.510	ἀνδρῶν οἳ κραναὴν ̓Ιθάκην κάτα κοιρανέουσιν;
urn:cts:greekLit:tlg0012.tlg002.omar:15.511	ἦ ἰθὺς σῆς μητρὸς ἴω καὶ σοῖο δόμοιο;”
urn:cts:greekLit:tlg0012.tlg002.omar:15.512	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.513	“ἄλλως μέν ς' ἂν ἐγώ γε καὶ ἡμέτερόνδε κελοίμην
urn:cts:greekLit:tlg0012.tlg002.omar:15.514	ἔρχεσθ': οὐ γάρ τι ξενίων ποθή: ἀλλὰ σοὶ αὐτῷ
urn:cts:greekLit:tlg0012.tlg002.omar:15.515	χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ
urn:cts:greekLit:tlg0012.tlg002.omar:15.516	ὄψεται: οὐ μὲν γάρ τι θαμὰ μνηστῆρς' ἐνὶ οἴκῳ
urn:cts:greekLit:tlg0012.tlg002.omar:15.517	φαίνεται, ἀλλ' ἀπὸ τῶν ὑπερωί̈ῳ ἱστὸν ὑφαίνει.
urn:cts:greekLit:tlg0012.tlg002.omar:15.518	ἀλλά τοι ἄλλον φῶτα πιφαύσκομαι ὅν κεν ἵκοιο,
urn:cts:greekLit:tlg0012.tlg002.omar:15.519	Εὐρύμαχον, Πολύβοιο δαί̈φρονος ἀγλαὸν υἱόν,
urn:cts:greekLit:tlg0012.tlg002.omar:15.520	τὸν νῦν ἶσα θεῷ ̓Ιθακήσιοι εἰσορόωσι:
urn:cts:greekLit:tlg0012.tlg002.omar:15.521	καὶ γὰρ πολλὸν ἄριστος ἀνὴρ μέμονέν τε μάλιστα
urn:cts:greekLit:tlg0012.tlg002.omar:15.522	μητέρ' ἐμὴν γαμέειν καὶ ̓Οδυσσῆος γέρας ἕξειν.
urn:cts:greekLit:tlg0012.tlg002.omar:15.523	ἀλλὰ τά γε Ζεὺς οἶδεν ̓Ολύμπιος, αἰθέρι ναίων,
urn:cts:greekLit:tlg0012.tlg002.omar:15.524	εἴ κέ σφι πρὸ γάμοιο τελευτήσει κακὸν ἦμαρ.”
urn:cts:greekLit:tlg0012.tlg002.omar:15.525	ὣς ἄρα οἱ εἰπόντι ἐπέπτατο δεξιὸς ὄρνις,
urn:cts:greekLit:tlg0012.tlg002.omar:15.526	κίρκος, ̓Απόλλωνος ταχὺς ἄγγελος: ἐν δὲ πόδεσσι
urn:cts:greekLit:tlg0012.tlg002.omar:15.527	τίλλε πέλειαν ἔχων, κατὰ δὲ πτερὰ χεῦεν ἔραζε
urn:cts:greekLit:tlg0012.tlg002.omar:15.528	μεσσηγὺς νηός τε καὶ αὐτοῦ Τηλεμάχοιο.
urn:cts:greekLit:tlg0012.tlg002.omar:15.529	τὸν δὲ Θεοκλύμενος ἑτάρων ἀπονόσφι καλέσσας
urn:cts:greekLit:tlg0012.tlg002.omar:15.530	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:15.531	“Τηλέμαχ', οὔ τοι ἄνευ θεοῦ ἔπτατο δεξιὸς ὄρνις
urn:cts:greekLit:tlg0012.tlg002.omar:15.532	ἔγνων γάρ μιν ἐσάντα ἰδὼν οἰωνὸν ἐόντα.
urn:cts:greekLit:tlg0012.tlg002.omar:15.533	ὑμετέρου δ' οὐκ ἔστι γένος βασιλεύτερον ἄλλο
urn:cts:greekLit:tlg0012.tlg002.omar:15.534	ἐν δήμῳ ̓Ιθάκης, ἀλλ' ὑμεῖς καρτεροὶ αἰεί.”
urn:cts:greekLit:tlg0012.tlg002.omar:15.535	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:15.536	“αἲ γὰρ τοῦτο, ξεῖνε, ἔπος τετελεσμένον εἴη:
urn:cts:greekLit:tlg0012.tlg002.omar:15.537	τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.omar:15.538	ἐξ ἐμεῦ, ὡς ἄν τίς σε συναντόμενος μακαρίζοι.”
urn:cts:greekLit:tlg0012.tlg002.omar:15.539	ἦ καὶ Πείραιον προσεφώνεε, πιστὸν ἑταῖρον:
urn:cts:greekLit:tlg0012.tlg002.omar:15.540	“Πείραιε Κλυτίδη,  σὺ δέ μοι τά περ ἄλλα μάλιστα
urn:cts:greekLit:tlg0012.tlg002.omar:15.541	πείθῃ ἐμῶν ἑτάρων, οἵ μοι Πύλον εἰς ἅμ' ἕποντο:
urn:cts:greekLit:tlg0012.tlg002.omar:15.542	καὶ νῦν μοι τὸν ξεῖνον ἄγων ἐν δώμασι σοῖσιν
urn:cts:greekLit:tlg0012.tlg002.omar:15.543	ἐνδυκέως φιλέειν καὶ τιέμεν, εἰς ὅ κεν ἔλθω.”
urn:cts:greekLit:tlg0012.tlg002.omar:15.544	τὸν δ' αὖ Πείραιος δουρικλυτὸς ἀντίον ηὔδα:
urn:cts:greekLit:tlg0012.tlg002.omar:15.545	“Τηλέμαχ', εἰ γάρ κεν σὺ πολὺν χρόνον ἐνθάδε μίμνοι,
urn:cts:greekLit:tlg0012.tlg002.omar:15.546	τόνδε τ' ἐγὼ κομιῶ,  ξενίων δέ οἱ οὐ ποθὴ ἔσται.”
urn:cts:greekLit:tlg0012.tlg002.omar:15.547	ὣς εἰπὼν ἐπὶ νηὸς ἔβη, ἐκέλευσε δ' ἑταίρους
urn:cts:greekLit:tlg0012.tlg002.omar:15.548	αὐτούς τ' ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.omar:15.549	οἱ δ' αἶψ' εἴσβαινον καὶ ἐπὶ κληῖ̈σι καθῖζον.
urn:cts:greekLit:tlg0012.tlg002.omar:15.550	Τηλέμαχος δ' ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.omar:15.551	εἵλετο δ' ἄλκιμον ἔγχος, ἀκαχμένον ὀξέϊ χαλκῷ,
urn:cts:greekLit:tlg0012.tlg002.omar:15.552	νηὸς ἀπ' ἰκριόφιν: τοὶ δὲ πρυμνήσι' ἔλυσαν.
urn:cts:greekLit:tlg0012.tlg002.omar:15.553	οἱ μὲν ἀνώσαντες πλέον ἐς πόλιν, ὡς ἐκέλευσε
urn:cts:greekLit:tlg0012.tlg002.omar:15.554	Τηλέμαχος, φίλος υἱὸς ̓Οδυσσῆος θείοιο:
urn:cts:greekLit:tlg0012.tlg002.omar:15.555	τὸν δ' ὦκα προβιβάντα πόδες φέρον, ὄφρ' ἵκετ' αὐλήν,
urn:cts:greekLit:tlg0012.tlg002.omar:15.556	ἔνθα οἱ ἦσαν ὕες μάλα μυρίαι, ᾗσι συβώτης
urn:cts:greekLit:tlg0012.tlg002.omar:15.557	ἐσθλὸς ἐὼν ἐνίαυεν, ἀνάκτεσιν ἤπια εἰδώς,
urn:cts:greekLit:tlg0012.tlg002.omar:16.1	τὼ δ' αὖτ' ἐν κλισίῃ ̓Οδυσεὺς καὶ δῖος ὑφορβὸς
urn:cts:greekLit:tlg0012.tlg002.omar:16.2	ἐντύνοντο ἄριστον ἅμ' ἠοῖ, κηαμένω πῦρ,
urn:cts:greekLit:tlg0012.tlg002.omar:16.3	ἔκπεμψάν τε νομῆας ἅμ' ἀγρομένοισι σύεσσι:
urn:cts:greekLit:tlg0012.tlg002.omar:16.4	Τηλέμαχον δὲ περίσσαινον κύνες ὑλακόμωροι,
urn:cts:greekLit:tlg0012.tlg002.omar:16.5	οὐδ' ὕλαον προσιόντα.  νόησε δὲ δῖος ̓Οδυσσεὺς
urn:cts:greekLit:tlg0012.tlg002.omar:16.6	σαίνοντάς τε κύνας, περί τε κτύπος ἦλθε ποδοῖϊν.
urn:cts:greekLit:tlg0012.tlg002.omar:16.7	αἶψα δ' ἄρ' Εὔμαιον ἔπεα πτερόεντα προσηύδα:
urn:cts:greekLit:tlg0012.tlg002.omar:16.8	“Εὔμαι', ἦ μάλα τίς τοι ἐλεύσεται ἐνθάδ' ἑταῖρος
urn:cts:greekLit:tlg0012.tlg002.omar:16.9	ἢ καὶ γνώριμος ἄλλος, ἐπεὶ κύνες οὐχ ὑλάουσιν,
urn:cts:greekLit:tlg0012.tlg002.omar:16.10	ἀλλὰ περισσαίνουσι: ποδῶν δ' ὑπὸ δοῦπον ἀκούω.”
urn:cts:greekLit:tlg0012.tlg002.omar:16.11	οὔ πω πᾶν εἴρητο ἔπος, ὅτε οἱ φίλος υἱὸς
urn:cts:greekLit:tlg0012.tlg002.omar:16.12	ἔστη ἐνὶ προθύροισι. ταφὼν δ' ἀνόρουσε συβώτης,
urn:cts:greekLit:tlg0012.tlg002.omar:16.13	ἐκ δ' ἄρα οἱ χειρῶν πέσον ἄγγεα, τοῖς ἐπονεῖτο,
urn:cts:greekLit:tlg0012.tlg002.omar:16.14	κιρνὰς αἴθοπα οἶνον. ὁ δ' ἀντίος ἦλθεν ἄνακτος,
urn:cts:greekLit:tlg0012.tlg002.omar:16.15	κύσσε δέ μιν κεφαλήν τε καὶ ἄμφω φάεα καλὰ
urn:cts:greekLit:tlg0012.tlg002.omar:16.16	χεῖράς τ' ἀμφοτέρας: θαλερὸν δέ οἱ ἔκπεσε δάκρυ.
urn:cts:greekLit:tlg0012.tlg002.omar:16.17	ὡς δὲ πατὴρ ὃν παῖδα φίλα φρονέων ἀγαπάζῃ
urn:cts:greekLit:tlg0012.tlg002.omar:16.18	ἐλθόντ' ἐξ ἀπίης γαίης δεκάτῳ ἐνιαυτῷ,
urn:cts:greekLit:tlg0012.tlg002.omar:16.19	μοῦνον τηλύγετον, τῷ ἔπ' ἄλγεα πολλὰ μογήσῃ,
urn:cts:greekLit:tlg0012.tlg002.omar:16.20	ὣς τότε Τηλέμαχον θεοειδέα δῖος ὑφορβὸς
urn:cts:greekLit:tlg0012.tlg002.omar:16.21	πάντα κύσεν περιφύς, ὡς ἐκ θανάτοιο φυγόντα:
urn:cts:greekLit:tlg0012.tlg002.omar:16.22	καί ῥ' ὀλοφυρόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:16.23	“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε
urn:cts:greekLit:tlg0012.tlg002.omar:16.24	ὄψεσθαι ἐφάμην, ἐπεὶ ᾤχεο νηὶ̈ Πύλονδε.
urn:cts:greekLit:tlg0012.tlg002.omar:16.25	ἀλλ' ἄγε νῦν εἴσελθε,  φίλον τέκος, ὄφρα σε θυμῷ
urn:cts:greekLit:tlg0012.tlg002.omar:16.26	τέρψομαι εἰσορόων νέον ἄλλοθεν ἔνδον ἐόντα.
urn:cts:greekLit:tlg0012.tlg002.omar:16.27	οὐ μὲν γάρ τι θάμ' ἀγρὸν ἐπέρχεαι οὐδὲ νομῆας,
urn:cts:greekLit:tlg0012.tlg002.omar:16.28	ἀλλ' ἐπιδημεύεις: ὣς γάρ νύ τοι εὔαδε θυμῷ,
urn:cts:greekLit:tlg0012.tlg002.omar:16.29	ἀνδρῶν μνηστήρων ἐσορᾶν ἀί̈δηλον ὅμιλον.”
urn:cts:greekLit:tlg0012.tlg002.omar:16.30	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.31	“ἔσσεται οὕτως, ἄττα: σέθεν δ' ἕνεκ' ἐνθάδ' ἱκάνω,
urn:cts:greekLit:tlg0012.tlg002.omar:16.32	ὄφρα σέ τ' ὀφθαλμοῖσιν ἴδω καὶ μῦθον ἀκούσω,
urn:cts:greekLit:tlg0012.tlg002.omar:16.33	ἤ μοι ἔτ' ἐν μεγάροις μήτηρ μένει, ἦέ τις ἤδη
urn:cts:greekLit:tlg0012.tlg002.omar:16.34	ἀνδρῶν ἄλλος ἔγημεν, ̓Οδυσσῆος δέ που εὐνὴ
urn:cts:greekLit:tlg0012.tlg002.omar:16.35	χήτει ἐνευναίων κάκ' ἀράχνια κεῖται ἔχουσα.”
urn:cts:greekLit:tlg0012.tlg002.omar:16.36	τὸν δ' αὖτε προσέειπε συβώτης, ὄρχαμος ἀνδρῶν:
urn:cts:greekLit:tlg0012.tlg002.omar:16.37	“καὶ λίην κείνη γε μένει τετληότι θυμῷ
urn:cts:greekLit:tlg0012.tlg002.omar:16.38	σοῖσιν ἐνὶ μεγάροισιν: ὀϊζυραὶ δέ οἱ αἰεὶ
urn:cts:greekLit:tlg0012.tlg002.omar:16.39	φθίνουσιν νύκτες τε καὶ ἤματα δάκρυ χεούσῃ.”
urn:cts:greekLit:tlg0012.tlg002.omar:16.40	ὣς ἄρα φωνήσας οἱ ἐδέξατο χάλκεον ἔγχος:
urn:cts:greekLit:tlg0012.tlg002.omar:16.41	αὐτὰρ ὅ γ' εἴσω ἴεν καὶ ὑπέρβη λάϊνον οὐδόν.
urn:cts:greekLit:tlg0012.tlg002.omar:16.42	τῷ δ' ἕδρης ἐπιόντι πατὴρ ὑπόειξεν ̓Οδυσσεύς:
urn:cts:greekLit:tlg0012.tlg002.omar:16.43	Τηλέμαχος δ' ἑτέρωθεν ἐρήτυε φώνησέν τε:
urn:cts:greekLit:tlg0012.tlg002.omar:16.44	“ἧς', ὦ ξεῖν': ἡμεῖς δὲ καὶ ἄλλοθι δήομεν ἕδρην
urn:cts:greekLit:tlg0012.tlg002.omar:16.45	σταθμῷ ἐν ἡμετέρῳ: πάρα δ' ἀνὴρ ὃς καταθήσει.”
urn:cts:greekLit:tlg0012.tlg002.omar:16.46	ὣς φάθ', ὁ δ' αὖτις ἰὼν κατ' ἄρ' ἕζετο: τῷ δὲ συβώτης.
urn:cts:greekLit:tlg0012.tlg002.omar:16.47	χεῦεν ὕπο χλωρὰς ῥῶπας καὶ κῶας ὕπερθεν:
urn:cts:greekLit:tlg0012.tlg002.omar:16.48	ἔνθα καθέζετ' ἔπειτα ̓Οδυσσῆος φίλος υἱός.
urn:cts:greekLit:tlg0012.tlg002.omar:16.49	τοῖσιν δ' αὖ κρειῶν πίνακας παρέθηκε συβώτης
urn:cts:greekLit:tlg0012.tlg002.omar:16.50	ὀπταλέων,  ἅ ῥα τῇ προτέρῃ ὑπέλειπον ἔδοντες,
urn:cts:greekLit:tlg0012.tlg002.omar:16.51	σῖτον δ' ἐσσυμένως παρενήνεεν ἐν κανέοισιν,
urn:cts:greekLit:tlg0012.tlg002.omar:16.52	ἐν δ' ἄρα κισσυβίῳ κίρνη μελιηδέα οἶνον:
urn:cts:greekLit:tlg0012.tlg002.omar:16.53	αὐτὸς δ' ἀντίον ἷζεν ̓Οδυσσῆος θείοιο.
urn:cts:greekLit:tlg0012.tlg002.omar:16.54	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:16.55	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:16.56	δὴ τότε Τηλέμαχος προσεφώνεε δῖον ὑφορβόν:
urn:cts:greekLit:tlg0012.tlg002.omar:16.57	“ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται
urn:cts:greekLit:tlg0012.tlg002.omar:16.58	ἤγαγον εἰς ̓Ιθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.omar:16.59	οὐ μὲν γάρ τί ἑ πεζὸν ὀί̈ομαι ἐνθάδ' ἱκέσθαι.”
urn:cts:greekLit:tlg0012.tlg002.omar:16.60	τὸν δ' ἀπαμειβόμενος προσέφης,  Εὔμαιε συβῶτα:
urn:cts:greekLit:tlg0012.tlg002.omar:16.61	“τοιγὰρ ἐγώ τοι, τέκνον, ἀληθέα πάντ' ἀγορεύσω.
urn:cts:greekLit:tlg0012.tlg002.omar:16.62	ἐκ μὲν Κρητάων γένος εὔχεται εὐρειάων,
urn:cts:greekLit:tlg0012.tlg002.omar:16.63	φησὶ δὲ πολλὰ βροτῶν ἐπὶ ἄστεα δινηθῆναι
urn:cts:greekLit:tlg0012.tlg002.omar:16.64	πλαζόμενος: ὣς γάρ οἱ ἐπέκλωσεν τά γε δαίμων.
urn:cts:greekLit:tlg0012.tlg002.omar:16.65	νῦν αὖ Θεσπρωτῶν ἀνδρῶν ἐκ νηὸς ἀποδρὰς
urn:cts:greekLit:tlg0012.tlg002.omar:16.66	ἤλυθ' ἐμὸν πρὸς σταθμόν, ἐγὼ δέ τοι ἐγγυαλίξω:
urn:cts:greekLit:tlg0012.tlg002.omar:16.67	ἔρξον ὅπως ἐθέλεις: ἱκέτης δέ τοι εὔχεται εἶναι.”
urn:cts:greekLit:tlg0012.tlg002.omar:16.68	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.69	“Εὔμαι', ἦ μάλα τοῦτο ἔπος θυμαλγὲς ἔειπες:
urn:cts:greekLit:tlg0012.tlg002.omar:16.70	πῶς γὰρ δὴ τὸν ξεῖνον ἐγὼν ὑποδέξομαι οἴκῳ;
urn:cts:greekLit:tlg0012.tlg002.omar:16.71	αὐτὸς μὲν νέος εἰμὶ καὶ οὔ πω χερσὶ πέποιθα
urn:cts:greekLit:tlg0012.tlg002.omar:16.72	ἄνδρ' ἀπαμύνασθαι, ὅτε τις πρότερος χαλεπήνῃ:
urn:cts:greekLit:tlg0012.tlg002.omar:16.73	μητρὶ δ' ἐμῇ δίχα θυμὸς ἐνὶ φρεσὶ μερμηρίζει,
urn:cts:greekLit:tlg0012.tlg002.omar:16.74	ἢ αὐτοῦ παρ' ἐμοί τε μένῃ καὶ δῶμα κομίζῃ,
urn:cts:greekLit:tlg0012.tlg002.omar:16.75	εὐνήν τ' αἰδομένη πόσιος δήμοιό τε φῆμιν,
urn:cts:greekLit:tlg0012.tlg002.omar:16.76	ἦ ἤδη ἅμ' ἕπηται ̓Αχαιῶν ὅς τις ἄριστος
urn:cts:greekLit:tlg0012.tlg002.omar:16.77	μνᾶται ἐνὶ μεγάροισιν ἀνὴρ καὶ πλεῖστα πόρῃσιν.
urn:cts:greekLit:tlg0012.tlg002.omar:16.78	ἀλλ' ἦ τοὶ τὸν ξεῖνον, ἐπεὶ τεὸν ἵκετο δῶμα,
urn:cts:greekLit:tlg0012.tlg002.omar:16.79	ἕσσω μιν χλαῖνάν τε χιτῶνά τε, εἵματα καλά,
urn:cts:greekLit:tlg0012.tlg002.omar:16.80	δώσω δὲ ξίφος ἄμφηκες καὶ ποσσὶ πέδιλα,
urn:cts:greekLit:tlg0012.tlg002.omar:16.81	πέμψω δ' ὅππη μιν κραδίη θυμός τε κελεύει.
urn:cts:greekLit:tlg0012.tlg002.omar:16.82	εἰ δ' ἐθέλεις, σὺ κόμισσον ἐνὶ σταθμοῖσιν ἐρύξας:
urn:cts:greekLit:tlg0012.tlg002.omar:16.83	εἵματα δ' ἐνθάδ' ἐγὼ πέμψω καὶ σῖτον ἅπαντα
urn:cts:greekLit:tlg0012.tlg002.omar:16.84	ἔδμεναι, ὡς ἂν μή σε κατατρύχῃ καὶ ἑταίρους.
urn:cts:greekLit:tlg0012.tlg002.omar:16.85	κεῖσε δ' ἂν οὔ μιν ἐγώ γε μετὰ μνηστῆρας ἐῷμι
urn:cts:greekLit:tlg0012.tlg002.omar:16.86	ἔρχεσθαι: λίην γὰρ ἀτάσθαλον ὕβριν ἔχουσι:
urn:cts:greekLit:tlg0012.tlg002.omar:16.87	μή μιν κερτομέωσιν, ἐμοὶ δ' ἄχος ἔσσεται αἰνόν.
urn:cts:greekLit:tlg0012.tlg002.omar:16.88	πρῆξαι δ' ἀργαλέον τι μετὰ πλεόνεσσιν ἐόντα
urn:cts:greekLit:tlg0012.tlg002.omar:16.89	ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.”
urn:cts:greekLit:tlg0012.tlg002.omar:16.90	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:16.91	“ὦ φίλ', ἐπεί θήν μοι καὶ ἀμείψασθαι θέμις ἐστίν,
urn:cts:greekLit:tlg0012.tlg002.omar:16.92	ἦ μάλα μευ καταδάπτετ' ἀκούοντος φίλον ἦτορ,
urn:cts:greekLit:tlg0012.tlg002.omar:16.93	οἷά φατε μνηστῆρας ἀτάσθαλα μηχανάασθαι
urn:cts:greekLit:tlg0012.tlg002.omar:16.94	ἐν μεγάροις, ἀέκητι σέθεν τοιούτου ἐόντος.
urn:cts:greekLit:tlg0012.tlg002.omar:16.95	εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ
urn:cts:greekLit:tlg0012.tlg002.omar:16.96	ἐχθαίρους' ἀνὰ δῆμον, ἐπισπόμενοι θεοῦ ὀμφῇ,
urn:cts:greekLit:tlg0012.tlg002.omar:16.97	ἦ τι κασιγνήτοις ἐπιμέμφεαι, οἷσί περ ἀνὴρ
urn:cts:greekLit:tlg0012.tlg002.omar:16.98	μαρναμένοισι πέποιθε, καὶ εἰ μέγα νεῖκος ὄρηται.
urn:cts:greekLit:tlg0012.tlg002.omar:16.99	αἲ γάρ ἐγὼν οὕτω νέος εἴην τῷδ' ἐπὶ θυμῷ,
urn:cts:greekLit:tlg0012.tlg002.omar:16.100	ἢ παῖς ἐξ ̓Οδυσῆος ἀμύμονος ἠὲ καὶ αὐτός:
urn:cts:greekLit:tlg0012.tlg002.omar:16.102	αὐτίκ' ἔπειτ' ἀπ' ἐμεῖο κάρη τάμοι ἀλλότριος φώς,
urn:cts:greekLit:tlg0012.tlg002.omar:16.103	εἰ μὴ ἐγὼ κείνοισι κακὸν πάντεσσι γενοίμην,
urn:cts:greekLit:tlg0012.tlg002.omar:16.104	ἐλθὼν ἐς μέγαρον Λαερτιάδεω ̓Οδυσῆος.
urn:cts:greekLit:tlg0012.tlg002.omar:16.105	εἰ δ' αὖ με πληθυῖ δαμασαίατο μοῦνον ἐόντα,
urn:cts:greekLit:tlg0012.tlg002.omar:16.106	βουλοίμην κ' ἐν ἐμοῖσι κατακτάμενος μεγάροισι
urn:cts:greekLit:tlg0012.tlg002.omar:16.107	τεθνάμεν ἢ τάδε γ' αἰὲν ἀεικέα ἔργ' ὁράασθαι,
urn:cts:greekLit:tlg0012.tlg002.omar:16.108	ξείνους τε στυφελιζομένους δμῳάς τε γυναῖκας
urn:cts:greekLit:tlg0012.tlg002.omar:16.109	ῥυστάζοντας ἀεικελίως κατὰ δώματα καλά,
urn:cts:greekLit:tlg0012.tlg002.omar:16.110	καὶ οἶνον διαφυσσόμενον,  καὶ σῖτον ἔδοντας
urn:cts:greekLit:tlg0012.tlg002.omar:16.111	μὰψ αὔτως, ἀτέλεστον, ἀνηνύστῳ ἐπὶ ἔργῳ.”
urn:cts:greekLit:tlg0012.tlg002.omar:16.112	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.113	“τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
urn:cts:greekLit:tlg0012.tlg002.omar:16.114	οὔτε τί μοι πᾶς δῆμος ἀπεχθόμενος χαλεπαίνει,
urn:cts:greekLit:tlg0012.tlg002.omar:16.115	οὔτε κασιγνήτοις ἐπιμέμφομαι,  οἷσί περ ἀνὴρ
urn:cts:greekLit:tlg0012.tlg002.omar:16.116	μαρναμένοισι πέποιθε, καὶ εἰ μέγα νεῖκος ὄρηται.
urn:cts:greekLit:tlg0012.tlg002.omar:16.117	ὧδε γὰρ ἡμετέρην γενεὴν μούνωσε Κρονίων:
urn:cts:greekLit:tlg0012.tlg002.omar:16.118	μοῦνον Λαέρτην ̓Αρκείσιος υἱὸν ἔτικτε,
urn:cts:greekLit:tlg0012.tlg002.omar:16.119	μοῦνον δ' αὖτ' ̓Οδυσῆα πατὴρ τέκεν: αὐτὰρ ̓Οδυσσεὺς
urn:cts:greekLit:tlg0012.tlg002.omar:16.120	μοῦνον ἔμ' ἐν μεγάροισι τεκὼν λίπεν οὐδ' ἀπόνητο.
urn:cts:greekLit:tlg0012.tlg002.omar:16.121	τῷ νῦν δυσμενέες μάλα μυρίοι εἴς' ἐνὶ οἴκῳ.
urn:cts:greekLit:tlg0012.tlg002.omar:16.122	ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.omar:16.123	Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.omar:16.124	ἠδ' ὅσσοι κραναὴν ̓Ιθάκην κάτα κοιρανέουσι,
urn:cts:greekLit:tlg0012.tlg002.omar:16.125	τόσσοι μητέρ' ἐμὴν μνῶνται,  τρύχουσι δὲ οἶκον.
urn:cts:greekLit:tlg0012.tlg002.omar:16.126	ἡ δ' οὔτ' ἀρνεῖται στυγερὸν γάμον οὔτε τελευτὴν
urn:cts:greekLit:tlg0012.tlg002.omar:16.127	ποιῆσαι δύναται: τοὶ δὲ φθινύθουσιν ἔδοντες
urn:cts:greekLit:tlg0012.tlg002.omar:16.128	οἶκον ἐμόν: τάχα δή με διαρραίσουσι καὶ αὐτόν.
urn:cts:greekLit:tlg0012.tlg002.omar:16.129	ἀλλ' ἦ τοι μὲν ταῦτα θεῶν ἐν γούνασι κεῖται:
urn:cts:greekLit:tlg0012.tlg002.omar:16.130	ἄττα,  σὺ δ' ἔρχεο θᾶσσον, ἐχέφρονι Πηνελοπείῃ
urn:cts:greekLit:tlg0012.tlg002.omar:16.131	εἴφ' ὅτι οἱ σῶς εἰμὶ καὶ ἐκ Πύλου εἰλήλουθα.
urn:cts:greekLit:tlg0012.tlg002.omar:16.132	αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,
urn:cts:greekLit:tlg0012.tlg002.omar:16.133	οἴῃ ἀπαγγείλας: τῶν δ' ἄλλων μή τις ̓Αχαιῶν
urn:cts:greekLit:tlg0012.tlg002.omar:16.134	πευθέσθω: πολλοὶ γὰρ ἐμοὶ κακὰ μηχανόωνται.”
urn:cts:greekLit:tlg0012.tlg002.omar:16.135	τὸν δ' ἀπαμειβόμενος προσέφης,  Εὔμαιε συβῶτα:
urn:cts:greekLit:tlg0012.tlg002.omar:16.136	“γιγνώσκω, φρονέω: τά γε δὴ νοέοντι κελεύεις.
urn:cts:greekLit:tlg0012.tlg002.omar:16.137	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:16.138	ἦ καὶ Λαέρτῃ αὐτὴν ὁδὸν ἄγγελος ἔλθω
urn:cts:greekLit:tlg0012.tlg002.omar:16.139	δυσμόρῳ, ὃς τῆος μὲν ̓Οδυσσῆος μέγ' ἀχεύων
urn:cts:greekLit:tlg0012.tlg002.omar:16.140	ἔργα τ' ἐποπτεύεσκε μετὰ δμώων τ' ἐνὶ οἴκῳ
urn:cts:greekLit:tlg0012.tlg002.omar:16.141	πῖνε καὶ ἦσθ', ὅτε θυμὸς ἐνὶ στήθεσσιν ἀνώγοι:
urn:cts:greekLit:tlg0012.tlg002.omar:16.142	αὐτὰρ νῦν, ἐξ οὗ σύ γε ᾤχεο νηὶ̈ Πύλονδε,
urn:cts:greekLit:tlg0012.tlg002.omar:16.143	οὔ πω μίν φασιν φαγέμεν καὶ πιέμεν αὔτως,
urn:cts:greekLit:tlg0012.tlg002.omar:16.144	οὐδ' ἐπὶ ἔργα ἰδεῖν, ἀλλὰ στοναχῇ τε γόῳ τε
urn:cts:greekLit:tlg0012.tlg002.omar:16.145	ἧσται ὀδυρόμενος,  φθινύθει δ' ἀμφ' ὀστεόφι χρώς.”
urn:cts:greekLit:tlg0012.tlg002.omar:16.146	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.147	“ἄλγιον, ἀλλ' ἔμπης μιν ἐάσομεν, ἀχνύμενοί περ:
urn:cts:greekLit:tlg0012.tlg002.omar:16.148	εἰ γὰρ πως εἴη αὐτάγρετα πάντα βροτοῖσι,
urn:cts:greekLit:tlg0012.tlg002.omar:16.149	πρῶτόν κεν τοῦ πατρὸς ἑλοίμεθα νόστιμον ἦμαρ.
urn:cts:greekLit:tlg0012.tlg002.omar:16.150	ἀλλὰ σύ γ' ἀγγείλας ὀπίσω κίε,  μηδὲ κατ' ἀγροὺς
urn:cts:greekLit:tlg0012.tlg002.omar:16.151	πλάζεσθαι μετ' ἐκεῖνον: ἀτὰρ πρὸς μητέρα εἰπεῖν
urn:cts:greekLit:tlg0012.tlg002.omar:16.152	ἀμφίπολον ταμίην ὀτρυνέμεν ὅττι τάχιστα
urn:cts:greekLit:tlg0012.tlg002.omar:16.153	κρύβδην: κείνη γὰρ κεν ἀπαγγείλειε γέροντι.”
urn:cts:greekLit:tlg0012.tlg002.omar:16.154	ἦ ῥα καὶ ὦρσε συφορβόν: ὁ δ' εἵλετο χερσὶ πέδιλα,
urn:cts:greekLit:tlg0012.tlg002.omar:16.155	δησάμενος δ' ὑπὸ ποσσὶ πόλινδ' ἴεν. οὐδ' ἄρ' ̓Αθήνην
urn:cts:greekLit:tlg0012.tlg002.omar:16.156	λῆθεν ἀπὸ σταθμοῖο κιὼν Εὔμαιος ὑφορβός,
urn:cts:greekLit:tlg0012.tlg002.omar:16.157	ἀλλ' ἥ γε σχεδὸν ἦλθε: δέμας δ' ἤϊκτο γυναικὶ
urn:cts:greekLit:tlg0012.tlg002.omar:16.158	καλῇ τε μεγάλῃ τε καὶ ἀγλαὰ ἔργα ἰδυίῃ.
urn:cts:greekLit:tlg0012.tlg002.omar:16.159	στῆ δὲ κατ' ἀντίθυρον κλισίης ̓Οδυσῆϊ φανεῖσα:
urn:cts:greekLit:tlg0012.tlg002.omar:16.160	οὐδ' ἄρα Τηλέμαχος ἴδεν ἀντίον οὐδ' ἐνόησεν,
urn:cts:greekLit:tlg0012.tlg002.omar:16.161	οὐ γὰρ πω πάντεσσι θεοὶ φαίνονται ἐναργεῖς,
urn:cts:greekLit:tlg0012.tlg002.omar:16.162	ἀλλ' ̓Οδυσεύς τε κύνες τε ἴδον, καί ῥ' οὐχ ὑλάοντο
urn:cts:greekLit:tlg0012.tlg002.omar:16.163	κνυζηθμῷ δ' ἑτέρωσε διὰ σταθμοῖο φόβηθεν.
urn:cts:greekLit:tlg0012.tlg002.omar:16.164	ἡ δ' ἄρ' ἐπ' ὀφρύσι νεῦσε: νόησε δὲ δῖος ̓Οδυσσεύς,
urn:cts:greekLit:tlg0012.tlg002.omar:16.165	ἐκ δ' ἦλθεν μεγάροιο παρὲκ μέγα τειχίον αὐλῆς,
urn:cts:greekLit:tlg0012.tlg002.omar:16.166	στῆ δὲ πάροιθ' αὐτῆς: τὸν δὲ προσέειπεν ̓Αθήνη:
urn:cts:greekLit:tlg0012.tlg002.omar:16.167	“διογενὲς Λαερτιάδη, πολυμήχαν' ̓Οδυσσεῦ.
urn:cts:greekLit:tlg0012.tlg002.omar:16.168	ἤδη νῦν σῷ παιδὶ ἔπος φάο μηδ' ἐπίκευθε,
urn:cts:greekLit:tlg0012.tlg002.omar:16.169	ὡς ἄν μνηστῆρσιν θάνατον καὶ κῆρ' ἀραρόντε
urn:cts:greekLit:tlg0012.tlg002.omar:16.170	ἔρχησθον προτὶ ἄστυ περικλυτόν: οὐδ' ἐγὼ αὐτὴ
urn:cts:greekLit:tlg0012.tlg002.omar:16.171	δηρὸν ἀπὸ σφῶϊν ἔσομαι μεμαυῖα μάχεσθαι.”
urn:cts:greekLit:tlg0012.tlg002.omar:16.172	ἦ καὶ χρυσείῃ ῥάβδῳ ἐπεμάσσατ' ̓Αθήνη.
urn:cts:greekLit:tlg0012.tlg002.omar:16.173	φᾶρος μέν οἱ πρῶτον ἐϋπλυνὲς ἠδὲ χιτῶνα
urn:cts:greekLit:tlg0012.tlg002.omar:16.174	θῆκ' ἀμφὶ στήθεσσι, δέμας δ' ὤφελλε καὶ ἥβην.
urn:cts:greekLit:tlg0012.tlg002.omar:16.175	ἂψ δὲ μελαγχροιὴς γένετο,  γναθμοὶ δὲ τάνυσθεν,
urn:cts:greekLit:tlg0012.tlg002.omar:16.176	κυάνεαι δ' ἐγένοντο γενειάδες ἀμφὶ γένειον.
urn:cts:greekLit:tlg0012.tlg002.omar:16.177	ἡ μὲν ἄρ' ὣς ἔρξασα πάλιν κίεν: αὐτὰρ ̓Οδυσσεὺς
urn:cts:greekLit:tlg0012.tlg002.omar:16.178	ἤϊεν ἐς κλισίην: θάμβησε δέ μιν φίλος υἱός,
urn:cts:greekLit:tlg0012.tlg002.omar:16.179	ταρβήσας δ' ἑτέρωσε βάλ' ὄμματα, μὴ θεὸς εἴη,
urn:cts:greekLit:tlg0012.tlg002.omar:16.180	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:16.181	“ἀλλοῖός μοι, ξεῖνε, φάνης νέον ἠὲ πάροιθεν,
urn:cts:greekLit:tlg0012.tlg002.omar:16.182	ἄλλα δὲ εἵματ' ἔχεις, καί τοι χρὼς οὐκέθ' ὁμοῖος.
urn:cts:greekLit:tlg0012.tlg002.omar:16.183	ἦ μάλα τις θεός ἐσσι, τοὶ οὐρανὸν εὐρὺν ἔχουσιν:
urn:cts:greekLit:tlg0012.tlg002.omar:16.184	ἀλλ' ἵληθ', ἵνα τοι κεχαρισμένα δώομεν ἱρὰ
urn:cts:greekLit:tlg0012.tlg002.omar:16.185	ἠδὲ χρύσεα δῶρα,  τετυγμένα: φείδεο δ' ἡμέων”
urn:cts:greekLit:tlg0012.tlg002.omar:16.186	τὸν δ' ἠμείβετ' ἔπειτα πολύτλας δῖος ̓Οδυσσεύς:
urn:cts:greekLit:tlg0012.tlg002.omar:16.187	“οὔ τίς τοι θεός εἰμι: τί μ' ἀθανάτοισιν ἐί̈σκεις;
urn:cts:greekLit:tlg0012.tlg002.omar:16.188	ἀλλὰ πατὴρ τεός εἰμι, τοῦ εἵνεκα σὺ στεναχίζων
urn:cts:greekLit:tlg0012.tlg002.omar:16.189	πάσχεις ἄλγεα πολλά, βίας ὑποδέγμενος ἀνδρῶν.”
urn:cts:greekLit:tlg0012.tlg002.omar:16.190	ὣς ἄρα φωνήσας υἱὸν κύσε,  κὰδ δὲ παρειῶν
urn:cts:greekLit:tlg0012.tlg002.omar:16.191	δάκρυον ἧκε χαμᾶζε: πάρος δ' ἔχε νωλεμὲς αἰεί.
urn:cts:greekLit:tlg0012.tlg002.omar:16.192	Τηλέμαχος δ', οὐ γάρ πω ἐπείθετο ὃν πατέρ' εἶναι,
urn:cts:greekLit:tlg0012.tlg002.omar:16.193	ἐξαῦτίς μιν ἔπεσσιν ἀμειβόμενος προσέειπεν:
urn:cts:greekLit:tlg0012.tlg002.omar:16.194	“οὐ σύ γ' ̓Οδυσσεύς ἐσσι, πατὴρ ἐμός, ἀλλά με δαίμων
urn:cts:greekLit:tlg0012.tlg002.omar:16.195	θέλγει,  ὄφρ' ἔτι μᾶλλον ὀδυρόμενος στεναχίζω.
urn:cts:greekLit:tlg0012.tlg002.omar:16.196	οὐ γάρ πως ἂν θνητὸς ἀνὴρ τάδε μηχανόῳτο
urn:cts:greekLit:tlg0012.tlg002.omar:16.197	ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν
urn:cts:greekLit:tlg0012.tlg002.omar:16.198	ῥηϊδίως ἐθέλων θείη νέον ἠὲ γέροντα.
urn:cts:greekLit:tlg0012.tlg002.omar:16.199	ἦ γάρ τοι νέον ἦσθα γέρων καὶ ἀεικέα ἕσσο:
urn:cts:greekLit:tlg0012.tlg002.omar:16.200	νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.”
urn:cts:greekLit:tlg0012.tlg002.omar:16.201	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:16.202	“Τηλέμαχ', οὔ σε ἔοικε φίλον πατέρ ἔνδον ἐόντα
urn:cts:greekLit:tlg0012.tlg002.omar:16.203	οὔτε τι θαυμάζειν περιώσιον οὔτ' ἀγάασθαι:
urn:cts:greekLit:tlg0012.tlg002.omar:16.204	οὐ μὲν γάρ τοι ἔτ' ἄλλος ἐλεύσεται ἐνθάδ' ̓Οδυσσεύς,
urn:cts:greekLit:tlg0012.tlg002.omar:16.205	ἀλλ' ὅδ' ἐγὼ τοιόσδε,  παθὼν κακά, πολλὰ δ' ἀληθείς,
urn:cts:greekLit:tlg0012.tlg002.omar:16.206	ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.omar:16.207	αὐτάρ τοι τόδε ἔργον ̓Αθηναίης ἀγελείης,
urn:cts:greekLit:tlg0012.tlg002.omar:16.208	ἥ τέ με τοῖον ἔθηκεν, ὅπως ἐθέλει, δύναται γὰρ,
urn:cts:greekLit:tlg0012.tlg002.omar:16.209	ἄλλοτε μὲν πτωχῷ ἐναλίγκιον, ἄλλοτε δ' αὖτε
urn:cts:greekLit:tlg0012.tlg002.omar:16.210	ἀνδρὶ νέῳ καὶ καλὰ περὶ χροὶ̈ εἵματ' ἔχοντι.
urn:cts:greekLit:tlg0012.tlg002.omar:16.211	ῥηί̈διον δὲ θεοῖσι, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:16.212	ἠμὲν κυδῆναι θνητὸν βροτὸν ἠδὲ κακῶσαι.”
urn:cts:greekLit:tlg0012.tlg002.omar:16.213	ὣς ἄρα φωνήσας κατ' ἄρ' ἕζετο, Τηλέμαχος δὲ
urn:cts:greekLit:tlg0012.tlg002.omar:16.214	ἀμφιχυθεὶς πατέρ' ἐσθλὸν ὀδύρετο, δάκρυα λείβων,
urn:cts:greekLit:tlg0012.tlg002.omar:16.215	ἀμφοτέροισι δὲ τοῖσιν ὑφ' ἵμερος ὦρτο γόοιο:
urn:cts:greekLit:tlg0012.tlg002.omar:16.216	κλαῖον δὲ λιγέως, ἀδινώτερον ἤ τ' οἰωνοί,
urn:cts:greekLit:tlg0012.tlg002.omar:16.217	φῆναι ἢ αἰγυπιοὶ γαμψώνυχες, οἷσί τε τέκνα
urn:cts:greekLit:tlg0012.tlg002.omar:16.218	ἀγρόται ἐξείλοντο πάρος πετεηνὰ γενέσθαι:
urn:cts:greekLit:tlg0012.tlg002.omar:16.219	ὣς ἄρα τοί γ' ἐλεεινὸν ὑπ' ὀφρύσι δάκρυον εἶβον.
urn:cts:greekLit:tlg0012.tlg002.omar:16.220	καί νύ κ' ὀδυρομένοισιν ἔδυ φάος ἠελίοιο,
urn:cts:greekLit:tlg0012.tlg002.omar:16.221	εἰ μὴ Τηλέμαχος προσεφώνεεν ὃν πατέρ' αἶψα:
urn:cts:greekLit:tlg0012.tlg002.omar:16.222	“ποίῃ γὰρ νῦν δεῦρο, πάτερ φίλε, νηί̈ σε ναῦται
urn:cts:greekLit:tlg0012.tlg002.omar:16.223	ἤγαγον εἰς ̓Ιθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.omar:16.224	οὐ μὲν γάρ τί σε πεζὸν ὀί̈ομαι ἐνθάδ' ἱκέσθαι.”
urn:cts:greekLit:tlg0012.tlg002.omar:16.225	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:16.226	“τοιγὰρ ἐγώ τοι, τέκνον, ἀληθείην καταλέξω.
urn:cts:greekLit:tlg0012.tlg002.omar:16.227	Φαίηκές μ' ἄγαγον ναυσίκλυτοι, οἵ τε καὶ ἄλλους
urn:cts:greekLit:tlg0012.tlg002.omar:16.228	ἀνθρώπους πέμπουσιν, ὅτις σφέας εἰσαφίκηται:
urn:cts:greekLit:tlg0012.tlg002.omar:16.229	καί μ' εὕδοντ' ἐν νηὶ̈ θοῇ ἐπὶ πόντον ἄγοντες
urn:cts:greekLit:tlg0012.tlg002.omar:16.230	κάτθεσαν εἰς ̓Ιθάκην,  ἔπορον δέ μοι ἀγλαὰ δῶρα,
urn:cts:greekLit:tlg0012.tlg002.omar:16.231	χαλκόν τε χρυσόν τε ἅλις ἐσθῆτά θ' ὑφαντήν.
urn:cts:greekLit:tlg0012.tlg002.omar:16.232	καὶ τὰ μὲν ἐν σπήεσσι θεῶν ἰότητι κέονται:
urn:cts:greekLit:tlg0012.tlg002.omar:16.233	νῦν αὖ δεῦρ' ἱκόμην ὑποθημοσύνῃσιν ̓Αθήνης,
urn:cts:greekLit:tlg0012.tlg002.omar:16.234	ὄφρα κε δυσμενέεσσι φόνου πέρι βουλεύσωμεν.
urn:cts:greekLit:tlg0012.tlg002.omar:16.235	ἀλλ' ἄγε μοι μνηστῆρας ἀριθμήσας κατάλεξον,
urn:cts:greekLit:tlg0012.tlg002.omar:16.236	ὄφρ' εἰδέω ὅσσοι τε καὶ οἵ τινες ἀνέρες εἰσί:
urn:cts:greekLit:tlg0012.tlg002.omar:16.237	καί κεν ἐμὸν κατὰ θυμὸν ἀμύμονα μερμηρίξας
urn:cts:greekLit:tlg0012.tlg002.omar:16.238	φράσσομαι, ἤ κεν νῶϊ δυνησόμεθ' ἀντιφέρεσθαι
urn:cts:greekLit:tlg0012.tlg002.omar:16.239	μούνω ἄνευθ' ἄλλων, ἦ καὶ διζησόμεθ' ἄλλους.”
urn:cts:greekLit:tlg0012.tlg002.omar:16.240	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.241	“ὦ πάτερ, ἦ τοι σεῖο μέγα κλέος αἰὲν ἄκουον,
urn:cts:greekLit:tlg0012.tlg002.omar:16.242	χεῖράς τ' αἰχμητὴν ἔμεναι καὶ ἐπίφρονα βουλήν:
urn:cts:greekLit:tlg0012.tlg002.omar:16.243	ἀλλὰ λίην μέγα εἶπες: ἄγη μ' ἔχει: οὐδέ κεν εἴη
urn:cts:greekLit:tlg0012.tlg002.omar:16.244	ἄνδρε δύω πολλοῖσι καὶ ἰφθίμοισι μάχεσθαι.
urn:cts:greekLit:tlg0012.tlg002.omar:16.245	μνηστήρων δ' οὔτ' ἂρ δεκὰς ἀτρεκὲς οὔτε δύ' οἶαι,
urn:cts:greekLit:tlg0012.tlg002.omar:16.246	ἀλλὰ πολὺ πλέονες: τάχα δ' εἴσεαι ἐνθάδ'  ἀριθμόν.
urn:cts:greekLit:tlg0012.tlg002.omar:16.247	ἐκ μὲν Δουλιχίοιο δύω καὶ πεντήκοντα
urn:cts:greekLit:tlg0012.tlg002.omar:16.248	κοῦροι κεκριμένοι, ἓξ δὲ δρηστῆρες ἕπονται:
urn:cts:greekLit:tlg0012.tlg002.omar:16.249	ἐκ δὲ Σάμης πίσυρές τε καὶ εἴκοσι φῶτες ἔασιν,
urn:cts:greekLit:tlg0012.tlg002.omar:16.250	ἐκ δὲ Ζακύνθου ἔασιν ἐείκοσι κοῦροι ̓Αχαιῶν,
urn:cts:greekLit:tlg0012.tlg002.omar:16.251	ἐκ δ' αὐτῆς ̓Ιθάκης δυοκαίδεκα πάντες ἄριστοι,
urn:cts:greekLit:tlg0012.tlg002.omar:16.252	καί σφιν ἅμ' ἐστὶ Μέδων κῆρυξ καὶ θεῖος ἀοιδὸς
urn:cts:greekLit:tlg0012.tlg002.omar:16.253	καὶ δοιὼ θεράποντε, δαήμονε δαιτροσυνάων.
urn:cts:greekLit:tlg0012.tlg002.omar:16.254	τῶν εἴ κεν πάντων ἀντήσομεν ἔνδον ἐόντων,
urn:cts:greekLit:tlg0012.tlg002.omar:16.255	μὴ πολύπικρα καὶ αἰνὰ βίας ἀποτίσεαι ἐλθών.
urn:cts:greekLit:tlg0012.tlg002.omar:16.256	ἀλλὰ σύ γ', εἰ δύνασαί τιν' ἀμύντορα μερμηρίξαι,
urn:cts:greekLit:tlg0012.tlg002.omar:16.257	φράζευ, ὅ κέν τις νῶϊν ἀμύνοι πρόφρονι θυμῷ.”
urn:cts:greekLit:tlg0012.tlg002.omar:16.258	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:16.259	“τοιγὰρ ἐγὼν ἐρέω, σὺ δὲ σύνθεο καί μευ ἄκουσον:
urn:cts:greekLit:tlg0012.tlg002.omar:16.260	καὶ φράσαι ἤ κεν νῶϊν ̓Αθήνη σὺν Διὶ πατρὶ
urn:cts:greekLit:tlg0012.tlg002.omar:16.261	ἀρκέσει, ἦέ τιν' ἄλλον ἀμύντορα μερμηρίξω.”
urn:cts:greekLit:tlg0012.tlg002.omar:16.262	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:16.263	“ἐσθλώ τοι τούτω γ' ἐπαμύντορε, τοὺς ἀγορεύεις,
urn:cts:greekLit:tlg0012.tlg002.omar:16.264	ὕψι περ ἐν νεφέεσσι καθημένω: ὥ τε καὶ ἄλλοις
urn:cts:greekLit:tlg0012.tlg002.omar:16.265	ἀνδράσι τε κρατέουσι καὶ ἀθανάτοισι θεοῖσι.”
urn:cts:greekLit:tlg0012.tlg002.omar:16.266	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:16.267	“οὐ μέν τοι κείνω γε πολὺν χρόνον ἀμφὶς ἔσεσθον
urn:cts:greekLit:tlg0012.tlg002.omar:16.268	φυλόπιδος κρατερῆς, ὁπότε μνηστῆρσι καὶ ἡμῖν
urn:cts:greekLit:tlg0012.tlg002.omar:16.269	ἐν μεγάροισιν ἐμοῖσι μένος κρίνηται ̓́Αρηος.
urn:cts:greekLit:tlg0012.tlg002.omar:16.270	ἀλλὰ σὺ μὲν νῦν ἔρχευ ἅμ' ἠοῖ φαινομένηφιν
urn:cts:greekLit:tlg0012.tlg002.omar:16.271	οἴκαδε, καὶ μνηστῆρσιν ὑπερφιάλοισιν ὁμίλει:
urn:cts:greekLit:tlg0012.tlg002.omar:16.272	αὐτὰρ ἐμὲ προτὶ ἄστυ συβώτης ὕστερον ἄξει,
urn:cts:greekLit:tlg0012.tlg002.omar:16.273	πτωχῷ λευγαλέῳ ἐναλίγκιον ἠδὲ γέροντι.
urn:cts:greekLit:tlg0012.tlg002.omar:16.274	εἰ δέ μ' ἀτιμήσουσι δόμον κάτα, σὸν δὲ φίλον κῆρ
urn:cts:greekLit:tlg0012.tlg002.omar:16.275	τετλάτω ἐν στήθεσσι κακῶς πάσχοντος ἐμεῖο,
urn:cts:greekLit:tlg0012.tlg002.omar:16.276	ἤν περ καὶ διὰ δῶμα ποδῶν ἕλκωσι θύραζε
urn:cts:greekLit:tlg0012.tlg002.omar:16.277	ἢ βέλεσι βάλλωσι: σὺ δ' εἰσορόων ἀνέχεσθαι.
urn:cts:greekLit:tlg0012.tlg002.omar:16.278	ἀλλ' ἦ τοι παύεσθαι ἀνωγέμεν ἀφροσυνάων,
urn:cts:greekLit:tlg0012.tlg002.omar:16.279	μειλιχίοις ἐπέεσσι παραυδῶν: οἱ δέ τοι οὔ τι
urn:cts:greekLit:tlg0012.tlg002.omar:16.280	πείσονται: δὴ γάρ σφι παρίσταται αἴσιμον ἦμαρ.
urn:cts:greekLit:tlg0012.tlg002.omar:16.281	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:16.282	ὁππότε κεν πολύβουλος ἐνὶ φρεσὶ θῇσιν ̓Αθήνη,
urn:cts:greekLit:tlg0012.tlg002.omar:16.283	νεύσω μέν τοι ἐγὼ κεφαλῇ, σὺ δ' ἔπειτα νοήσας
urn:cts:greekLit:tlg0012.tlg002.omar:16.284	ὅσσα τοι ἐν μεγάροισιν ̓Αρήϊα τεύχεα κεῖται
urn:cts:greekLit:tlg0012.tlg002.omar:16.285	ἐς μυχὸν ὑψηλοῦ θαλάμου καταθεῖναι ἀείρας
urn:cts:greekLit:tlg0012.tlg002.omar:16.286	πάντα μάλ': αὐτὰρ μνηστῆρας μαλακοῖς ἐπέεσσι
urn:cts:greekLit:tlg0012.tlg002.omar:16.287	παρφάσθαι, ὅτε κέν σε μεταλλῶσιν ποθέοντες:
urn:cts:greekLit:tlg0012.tlg002.omar:16.288	“ἐκ καπνοῦ κατέθηκ', ἐπεὶ οὐκέτι τοῖσιν ἐῴκει
urn:cts:greekLit:tlg0012.tlg002.omar:16.289	οἷά ποτε Τροίηνδε κιὼν κατέλειπεν ̓Οδυσσεύς,
urn:cts:greekLit:tlg0012.tlg002.omar:16.290	ἀλλὰ κατῄκισται,  ὅσσον πυρὸς ἵκετ' ἀϋτμή.
urn:cts:greekLit:tlg0012.tlg002.omar:16.291	πρὸς δ' ἔτι καὶ τόδε μεῖζον ἐνὶ φρεσὶ θῆκε Κρονίων,
urn:cts:greekLit:tlg0012.tlg002.omar:16.292	μή πως οἰνωθέντες, ἔριν στήσαντες ἐν ὑμῖν,
urn:cts:greekLit:tlg0012.tlg002.omar:16.293	ἀλλήλους τρώσητε καταισχύνητέ τε δαῖτα
urn:cts:greekLit:tlg0012.tlg002.omar:16.294	καὶ μνηστύν: αὐτὸς γὰρ ἐφέλκεται ἄνδρα σίδηρος.”
urn:cts:greekLit:tlg0012.tlg002.omar:16.295	“νῶϊν δ' οἴοισιν δύο φάσγανα καὶ δύο δοῦρε
urn:cts:greekLit:tlg0012.tlg002.omar:16.296	καλλιπέειν καὶ δοιὰ βοάγρια χερσὶν ἑλέσθαι,
urn:cts:greekLit:tlg0012.tlg002.omar:16.297	ὡς ἂν ἐπιθύσαντες ἑλοίμεθα: τοὺς δέ κ' ἔπειτα
urn:cts:greekLit:tlg0012.tlg002.omar:16.298	Παλλὰς ̓Αθηναίη θέλξει καὶ μητίετα Ζεύς.
urn:cts:greekLit:tlg0012.tlg002.omar:16.299	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:16.300	εἰ ἐτεόν γ' ἐμός ἐσσι καὶ αἵματος ἡμετέροιο,
urn:cts:greekLit:tlg0012.tlg002.omar:16.301	μή τις ἔπειτ' ̓Οδυσῆος ἀκουσάτω ἔνδον ἐόντος,
urn:cts:greekLit:tlg0012.tlg002.omar:16.302	μήτ' οὖν Λαέρτης ἴστω τό γε μήτε συβώτης
urn:cts:greekLit:tlg0012.tlg002.omar:16.303	μήτε τις οἰκήων μήτ' αὐτὴ Πηνελόπεια,
urn:cts:greekLit:tlg0012.tlg002.omar:16.304	ἀλλ' οἶοι σύ τ' ἐγώ τε γυναικῶν γνώομεν ἰθύν:
urn:cts:greekLit:tlg0012.tlg002.omar:16.305	καί κέ τεο δμώων ἀνδρῶν ἔτι πειρηθεῖμεν,
urn:cts:greekLit:tlg0012.tlg002.omar:16.306	ἠμὲν ὅπου τις νῶϊ τίει καὶ δείδιε θυμῷ,
urn:cts:greekLit:tlg0012.tlg002.omar:16.307	ἠδ' ὅτις οὐκ ἀλέγει, σὲ δ' ἀτιμᾷ τοῖον ἐόντα.”
urn:cts:greekLit:tlg0012.tlg002.omar:16.308	τὸν δ' ἀπαμειβόμενος προσεφώνεε φαίδιμος υἱός
urn:cts:greekLit:tlg0012.tlg002.omar:16.309	“ὦ πάτερ, ἦ τοι ἐμὸν θυμὸν καὶ ἔπειτά γ', ὀί̈ω,
urn:cts:greekLit:tlg0012.tlg002.omar:16.310	γνώσεαι: οὐ μὲν γάρ τι χαλιφροσύναι γέ μ' ἔχουσιν:
urn:cts:greekLit:tlg0012.tlg002.omar:16.311	ἀλλ' οὔ τοι τόδε κέρδος ἐγὼν ἔσσεσθαι ὀί̈ω
urn:cts:greekLit:tlg0012.tlg002.omar:16.312	ἡμῖν ἀμφοτέροισι: σὲ δὲ φράζεσθαι ἄνωγα.
urn:cts:greekLit:tlg0012.tlg002.omar:16.313	δηθὰ γὰρ αὔτως εἴσῃ ἑκάστου πειρητίζων,
urn:cts:greekLit:tlg0012.tlg002.omar:16.314	ἔργα μετερχόμενος: τοὶ δ' ἐν μεγάροισιν ἕκηλοι
urn:cts:greekLit:tlg0012.tlg002.omar:16.315	χρήματα δαρδάπτουσιν ὑπέρβιον οὐδ' ἔπι φειδώ.
urn:cts:greekLit:tlg0012.tlg002.omar:16.316	ἀλλ' ἦ τοί σε γυναῖκας ἐγὼ δεδάασθαι ἄνωγα,
urn:cts:greekLit:tlg0012.tlg002.omar:16.317	αἵ τέ ς' ἀτιμάζουσι καὶ αἳ νηλείτιδές εἰσιν:
urn:cts:greekLit:tlg0012.tlg002.omar:16.318	ἀνδρῶν δ' οὐκ ἂν ἐγώ γε κατὰ σταθμοὺς ἐθέλοιμι
urn:cts:greekLit:tlg0012.tlg002.omar:16.319	ἡμέας πειράζειν, ἀλλ' ὕστερα ταῦτα πένεσθαι,
urn:cts:greekLit:tlg0012.tlg002.omar:16.320	εἰ ἐτεόν γέ τι οἶσθα Διὸς τέρας αἰγιόχοιο.”
urn:cts:greekLit:tlg0012.tlg002.omar:16.321	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:16.322	ἡ δ' ἄρ' ἔπειτ' ̓Ιθάκηνδε κατήγετο νηῦς εὐεργής,
urn:cts:greekLit:tlg0012.tlg002.omar:16.323	ἣ φέρε Τηλέμαχον Πυλόθεν καὶ πάντας ἑταίρους.
urn:cts:greekLit:tlg0012.tlg002.omar:16.324	οἱ δ' ὅτε δὴ λιμένος πολυβενθέος ἐντὸς ἵκοντο,
urn:cts:greekLit:tlg0012.tlg002.omar:16.325	νῆα μὲν οἵ γε μέλαιναν ἐπ' ἠπείροιο ἔρυσσαν,
urn:cts:greekLit:tlg0012.tlg002.omar:16.326	τεύχεα δέ σφ' ἀπένεικαν ὑπέρθυμοι θεράποντες,
urn:cts:greekLit:tlg0012.tlg002.omar:16.327	αὐτίκα δ' ἐς Κλυτίοιο φέρον περικαλλέα δῶρα.
urn:cts:greekLit:tlg0012.tlg002.omar:16.328	αὐτὰρ κήρυκα πρόεσαν δόμον εἰς ̓Οδυσῆος,
urn:cts:greekLit:tlg0012.tlg002.omar:16.329	ἀγγελίην ἐρέοντα περίφρονι Πηνελοπείῃ,
urn:cts:greekLit:tlg0012.tlg002.omar:16.330	οὕνεκα Τηλέμαχος μὲν ἐπ' ἀγροῦ,  νῆα δ' ἀνώγει
urn:cts:greekLit:tlg0012.tlg002.omar:16.331	ἄστυδ' ἀποπλείειν, ἵνα μὴ δείσας' ἐνὶ θυμῷ
urn:cts:greekLit:tlg0012.tlg002.omar:16.332	ἰφθίμη βασίλεια τέρεν κατὰ δάκρυον εἴβοι
urn:cts:greekLit:tlg0012.tlg002.omar:16.333	τὼ δὲ συναντήτην κῆρυξ καὶ δῖος ὑφορβὸς
urn:cts:greekLit:tlg0012.tlg002.omar:16.334	τῆς αὐτῆς ἕνεκ' ἀγγελίης, ἐρέοντε γυναικί.
urn:cts:greekLit:tlg0012.tlg002.omar:16.335	ἀλλ' ὅτε δή ῥ' ἵκοντο δόμον θείου βασιλῆος,
urn:cts:greekLit:tlg0012.tlg002.omar:16.336	κῆρυξ μέν ῥα μέσῃσι μετὰ δμῳῇσιν ἔειπεν:
urn:cts:greekLit:tlg0012.tlg002.omar:16.337	“ἤδη τοι, βασίλεια, φίλος πάϊς εἰλήλουθε.”
urn:cts:greekLit:tlg0012.tlg002.omar:16.338	Πηνελοπείῃ δ' εἶπε συβώτης ἄγχι παραστὰς
urn:cts:greekLit:tlg0012.tlg002.omar:16.339	πάνθ' ὅσα οἱ φίλος υἱὸς ἀνώγει μυθήσασθαι.
urn:cts:greekLit:tlg0012.tlg002.omar:16.340	αὐτὰρ ἐπεὶ δὴ πᾶσαν ἐφημοσύνην ἀπέειπε,
urn:cts:greekLit:tlg0012.tlg002.omar:16.341	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε.
urn:cts:greekLit:tlg0012.tlg002.omar:16.342	μνηστῆρες δ' ἀκάχοντο κατήφησάν τ' ἐνὶ θυμῷ,
urn:cts:greekLit:tlg0012.tlg002.omar:16.343	ἐκ δ' ἦλθον μεγάροιο παρὲκ μέγα τειχίον αὐλῆς,
urn:cts:greekLit:tlg0012.tlg002.omar:16.344	αὐτοῦ δὲ προπάροιθε θυράων ἑδριόωντο.
urn:cts:greekLit:tlg0012.tlg002.omar:16.345	τοῖσιν δ' Εὐρύμαχος,  Πολύβου πάϊς, ἦρχ' ἀγορεύειν:
urn:cts:greekLit:tlg0012.tlg002.omar:16.346	“ὦ φίλοι, ἦ μέγα ἔργον ὑπερφιάλως τετέλεσται
urn:cts:greekLit:tlg0012.tlg002.omar:16.347	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
urn:cts:greekLit:tlg0012.tlg002.omar:16.348	ἀλλ' ἄγε νῆα μέλαιναν ἐρύσσομεν ἥ τις ἀρίστη,
urn:cts:greekLit:tlg0012.tlg002.omar:16.349	ἐς δ' ἐρέτας ἁλιῆας ἀγείρομεν, οἵ κε τάχιστα
urn:cts:greekLit:tlg0012.tlg002.omar:16.350	κείνοις ἀγγείλωσι θοῶς οἶκόνδε νέεσθαι.”
urn:cts:greekLit:tlg0012.tlg002.omar:16.351	οὔ πω πᾶν εἴρηθ', ὅτ' ἄρ' ̓Αμφίνομος ἴδε νῆα,
urn:cts:greekLit:tlg0012.tlg002.omar:16.352	στρεφθεὶς ἐκ χώρης, λιμένος πολυβενθέος ἐντός,
urn:cts:greekLit:tlg0012.tlg002.omar:16.353	ἱστία τε στέλλοντας ἐρετμά τε χερσὶν ἔχοντας.
urn:cts:greekLit:tlg0012.tlg002.omar:16.354	ἡδὺ δ' ἄρ' ἐκγελάσας μετεφώνεεν οἷς ἑτάροισι:
urn:cts:greekLit:tlg0012.tlg002.omar:16.355	“μή τιν' ἔτ' ἀγγελίην ὀτρύνομεν: οἵδε γὰρ ἔνδον.
urn:cts:greekLit:tlg0012.tlg002.omar:16.356	ἤ τίς σφιν τόδ' ἔειπε θεῶν, ἢ εἴσιδον αὐτοὶ
urn:cts:greekLit:tlg0012.tlg002.omar:16.357	νῆα παρερχομένην, τὴν δ' οὐκ ἐδύναντο κιχῆναι.”
urn:cts:greekLit:tlg0012.tlg002.omar:16.358	ὣς ἔφαθ', οἱ δ' ἀνστάντες ἔβαν ἐπὶ θῖνα θαλάσσης,
urn:cts:greekLit:tlg0012.tlg002.omar:16.359	αἶψα δὲ νῆα μέλαιναν ἐπ' ἠπείροιο ἔρυσσαν,
urn:cts:greekLit:tlg0012.tlg002.omar:16.360	τεύχεα δέ σφ' ἀπένεικαν ὑπέρθυμοι θεράποντες.
urn:cts:greekLit:tlg0012.tlg002.omar:16.361	αὐτοὶ δ' εἰς ἀγορὴν κίον ἀθρόοι, οὐδέ τιν' ἄλλον
urn:cts:greekLit:tlg0012.tlg002.omar:16.362	εἴων οὔτε νέων μεταί̈ζειν οὔτε γερόντων.
urn:cts:greekLit:tlg0012.tlg002.omar:16.363	τοῖσιν δ' ̓Αντίνοος μετέφη, Εὐπείθεος υἱός:
urn:cts:greekLit:tlg0012.tlg002.omar:16.364	“ὢ πόποι, ὡς τόνδ' ἄνδρα θεοὶ κακότητος ἔλυσαν.
urn:cts:greekLit:tlg0012.tlg002.omar:16.365	ἤματα μὲν σκοποὶ ἷζον ἐπ' ἄκριας ἠνεμοέσσας
urn:cts:greekLit:tlg0012.tlg002.omar:16.366	αἰὲν ἐπασσύτεροι: ἅμα δ' ἠελίῳ καταδύντι
urn:cts:greekLit:tlg0012.tlg002.omar:16.367	οὔ ποτ' ἐπ' ἠπείρου νύκτ' ἄσαμεν, ἀλλ' ἐνὶ πόντῳ
urn:cts:greekLit:tlg0012.tlg002.omar:16.368	νηὶ̈ θοῇ πλείοντες ἐμίμνομεν ̓Ηῶ δῖαν,
urn:cts:greekLit:tlg0012.tlg002.omar:16.369	Τηλέμαχον λοχόωντες, ἵνα φθίσωμεν ἑλόντες
urn:cts:greekLit:tlg0012.tlg002.omar:16.370	αὐτόν: τὸν δ' ἄρα τῆος ἀπήγαγεν οἴκαδε δαίμων,
urn:cts:greekLit:tlg0012.tlg002.omar:16.371	ἡμεῖς δ' ἐνθάδε οἱ φραζώμεθα λυγρὸν ὄλεθρον
urn:cts:greekLit:tlg0012.tlg002.omar:16.372	Τηλεμάχῳ, μηδ' ἧμας ὑπεκφύγοι: οὐ γὰρ ὀί̈ω
urn:cts:greekLit:tlg0012.tlg002.omar:16.373	τούτου γε ζώοντος ἀνύσσεσθαι τάδε ἔργα.
urn:cts:greekLit:tlg0012.tlg002.omar:16.374	αὐτὸς μὲν γὰρ ἐπιστήμων βουλῇ τε νόῳ τε,
urn:cts:greekLit:tlg0012.tlg002.omar:16.375	λαοὶ δ' οὐκέτι πάμπαν ἐφ' ἡμῖν ἦρα φέρουσιν.
urn:cts:greekLit:tlg0012.tlg002.omar:16.376	ἀλλ' ἄγετε, πρὶν κεῖνον ὁμηγυρίσασθαι ̓Αχαιοὺς
urn:cts:greekLit:tlg0012.tlg002.omar:16.377	εἰς ἀγορήν—οὐ γάρ τι μεθησέμεναί μιν ὀί̈ω,
urn:cts:greekLit:tlg0012.tlg002.omar:16.378	ἀλλ' ἀπομηνίσει, ἐρέει δ' ἐν πᾶσιν ἀναστὰς
urn:cts:greekLit:tlg0012.tlg002.omar:16.379	οὕνεκά οἱ φόνον αἰπὺν ἐράπτομεν οὐδ' ἐκίχημεν:
urn:cts:greekLit:tlg0012.tlg002.omar:16.380	οἱ δ' οὐκ αἰνήσουσιν ἀκούοντες κακὰ ἔργα:
urn:cts:greekLit:tlg0012.tlg002.omar:16.381	μή τι κακὸν ῥέξωσι καὶ ἡμέας ἐξελάσωσι
urn:cts:greekLit:tlg0012.tlg002.omar:16.382	γαίης ἡμετέρης, ἄλλων δ' ἀφικώμεθα δῆμον:
urn:cts:greekLit:tlg0012.tlg002.omar:16.383	ἀλλὰ φθέωμεν ἑλόντες ἐπ' ἀγροῦ νόσφι πόληος
urn:cts:greekLit:tlg0012.tlg002.omar:16.384	ἢ ἐν ὁδῷ: βίοτον δ' αὐτοὶ καὶ κτήματ' ἔχωμεν,
urn:cts:greekLit:tlg0012.tlg002.omar:16.385	δασσάμενοι κατὰ μοῖραν ἐφ' ἡμέας,  οἰκία δ' αὖτε
urn:cts:greekLit:tlg0012.tlg002.omar:16.386	κείνου μητέρι δοῖμεν ἔχειν ἠδ' ὅστις ὀπυίοι.
urn:cts:greekLit:tlg0012.tlg002.omar:16.387	εἰ δ' ὑμῖν ὅδε μῦθος ἀφανδάνει, ἀλλὰ βόλεσθε
urn:cts:greekLit:tlg0012.tlg002.omar:16.388	αὐτόν τε ζώειν καὶ ἔχειν πατρώϊα πάντα,
urn:cts:greekLit:tlg0012.tlg002.omar:16.389	μή οἱ χρήματ' ἔπειτα ἅλις θυμηδέ' ἔδωμεν
urn:cts:greekLit:tlg0012.tlg002.omar:16.390	ἐνθάδ' ἀγειρόμενοι,  ἀλλ' ἐκ μεγάροιο ἕκαστος
urn:cts:greekLit:tlg0012.tlg002.omar:16.391	μνάσθω ἐέδνοισιν διζήμενος: ἡ δέ κ' ἔπειτα
urn:cts:greekLit:tlg0012.tlg002.omar:16.392	γήμαιθ' ὅς κε πλεῖστα πόροι καὶ μόρσιμος ἔλθοι.”
urn:cts:greekLit:tlg0012.tlg002.omar:16.393	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.omar:16.394	τοῖσιν δ' ̓Αμφίνομος ἀγορήσατο καὶ μετέειπε,
urn:cts:greekLit:tlg0012.tlg002.omar:16.395	Νίσου φαίδιμος υἱός,  ̓Αρητιάδαο ἄνακτος,
urn:cts:greekLit:tlg0012.tlg002.omar:16.396	ὅς ῥ' ἐκ Δουλιχίου πολυπύρου, ποιήεντος,
urn:cts:greekLit:tlg0012.tlg002.omar:16.397	ἡγεῖτο μνηστῆρσι, μάλιστα δὲ Πηνελοπείῃ
urn:cts:greekLit:tlg0012.tlg002.omar:16.398	ἥνδανε μύθοισι: φρεσὶ γὰρ κέχρητ' ἀγαθῇσιν:
urn:cts:greekLit:tlg0012.tlg002.omar:16.399	ὅ σφιν ἐϋφρονέων ἀγορήσατο καὶ μετέειπεν:
urn:cts:greekLit:tlg0012.tlg002.omar:16.400	“ὦ φίλοι,  οὐκ ἂν ἐγώ γε κατακτείνειν ἐθέλοιμι
urn:cts:greekLit:tlg0012.tlg002.omar:16.401	Τηλέμαχον: δεινὸν δὲ γένος βασιλήϊόν ἐστιν
urn:cts:greekLit:tlg0012.tlg002.omar:16.402	κτείνειν: ἀλλὰ πρῶτα θεῶν εἰρώμεθα βουλάς.
urn:cts:greekLit:tlg0012.tlg002.omar:16.403	εἰ μέν κ' αἰνήσωσι Διὸς μεγάλοιο θέμιστες,
urn:cts:greekLit:tlg0012.tlg002.omar:16.404	αὐτός τε κτενέω τούς τ' ἄλλους πάντας ἀνώξω:
urn:cts:greekLit:tlg0012.tlg002.omar:16.405	εἰ δέ κ' ἀποτρωπῶσι θεοί,  παύσασθαι ἄνωγα.”
urn:cts:greekLit:tlg0012.tlg002.omar:16.406	ὣς ἔφατ' ̓Αμφίνομος, τοῖσιν δ' ἐπιήνδανε μῦθος.
urn:cts:greekLit:tlg0012.tlg002.omar:16.407	αὐτίκ' ἔπειτ' ἀνστάντες ἔβαν δόμον εἰς ̓Οδυσῆος,
urn:cts:greekLit:tlg0012.tlg002.omar:16.408	ἐλθόντες δὲ καθῖζον ἐπὶ ξεστοῖσι θρόνοισιν.
urn:cts:greekLit:tlg0012.tlg002.omar:16.409	ἡ δ' αὖτ' ἄλλ' ἐνόησε περίφρων Πηνελόπεια,
urn:cts:greekLit:tlg0012.tlg002.omar:16.410	μνηστήρεσσι φανῆναι ὑπέρβιον ὕβριν ἔχουσι.
urn:cts:greekLit:tlg0012.tlg002.omar:16.411	πεύθετο γὰρ οὗ παιδὸς ἐνὶ μεγάροισιν ὄλεθρον:
urn:cts:greekLit:tlg0012.tlg002.omar:16.412	κῆρυξ γὰρ οἱ ἔειπε Μέδων, ὃς ἐπεύθετο βουλάς.
urn:cts:greekLit:tlg0012.tlg002.omar:16.413	βῆ δ' ἰέναι μέγαρόνδε σὺν ἀμφιπόλοισι γυναιξίν.
urn:cts:greekLit:tlg0012.tlg002.omar:16.414	ἀλλ' ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.omar:16.415	στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.omar:16.416	ἄντα παρειάων σχομένη λιπαρὰ κρήδεμνα,
urn:cts:greekLit:tlg0012.tlg002.omar:16.417	̓Αντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:16.418	“̓Αντίνο', ὕβριν ἔχων, κακομήχανε, καὶ δέ σέ φασιν
urn:cts:greekLit:tlg0012.tlg002.omar:16.419	ἐν δήμῳ ̓Ιθάκης μεθ' ὁμήλικας ἔμμεν ἄριστον
urn:cts:greekLit:tlg0012.tlg002.omar:16.420	βουλῇ καὶ μύθοισι: σὺ δ' οὐκ ἄρα τοῖος ἔησθα.
urn:cts:greekLit:tlg0012.tlg002.omar:16.421	μάργε, τίη δὲ σὺ Τηλεμάχῳ θάνατόν τε μόρον τε
urn:cts:greekLit:tlg0012.tlg002.omar:16.422	ῥάπτεις, οὐδ' ἱκέτας ἐμπάζεαι, οἷσιν ἄρα Ζεὺς
urn:cts:greekLit:tlg0012.tlg002.omar:16.423	μάρτυρος; οὐδ' ὁσίη κακὰ ῥάπτειν ἀλλήλοισιν.
urn:cts:greekLit:tlg0012.tlg002.omar:16.424	ἦ οὐκ οἶσθ' ὅτε δεῦρο πατὴρ τεὸς ἵκετο φεύγων,
urn:cts:greekLit:tlg0012.tlg002.omar:16.425	δῆμον ὑποδείσας;  δὴ γὰρ κεχολώατο λίην,
urn:cts:greekLit:tlg0012.tlg002.omar:16.426	οὕνεκα ληϊστῆρσιν ἐπισπόμενος Ταφίοισιν
urn:cts:greekLit:tlg0012.tlg002.omar:16.427	ἤκαχε Θεσπρωτούς: οἱ δ' ἡμῖν ἄρθμιοι ἦσαν:
urn:cts:greekLit:tlg0012.tlg002.omar:16.428	τόν ῥ' ἔθελον φθῖσαι καὶ ἀπορραῖσαι φίλον ἦτορ
urn:cts:greekLit:tlg0012.tlg002.omar:16.429	ἠδὲ κατὰ ζωὴν φαγέειν μενοεικέα πολλήν:
urn:cts:greekLit:tlg0012.tlg002.omar:16.430	ἀλλ' ̓Οδυσεὺς κατέρυκε καὶ ἔσχεθεν ἱεμένους περ.
urn:cts:greekLit:tlg0012.tlg002.omar:16.431	τοῦ νῦν οἶκον ἄτιμον ἔδεις, μνάᾳ δὲ γυναῖκα
urn:cts:greekLit:tlg0012.tlg002.omar:16.432	παῖδά τ' ἀποκτείνεις, ἐμὲ δὲ μεγάλως ἀκαχίζεις:
urn:cts:greekLit:tlg0012.tlg002.omar:16.433	ἀλλά σε παύσασθαι κέλομαι καὶ ἀνωγέμεν ἄλλους.”
urn:cts:greekLit:tlg0012.tlg002.omar:16.434	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
urn:cts:greekLit:tlg0012.tlg002.omar:16.435	“κούρη ̓Ικαρίοιο,  περίφρον Πηνελόπεια,
urn:cts:greekLit:tlg0012.tlg002.omar:16.436	θάρσει: μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.omar:16.437	οὐκ ἔσθ' οὗτος ἀνὴρ οὐδ' ἔσσεται οὐδὲ γένηται,
urn:cts:greekLit:tlg0012.tlg002.omar:16.438	ὅς κεν Τηλεμάχῳ σῷ υἱέϊ χεῖρας ἐποίσει
urn:cts:greekLit:tlg0012.tlg002.omar:16.439	ζώοντός γ' ἐμέθεν καὶ ἐπὶ χθονὶ δερκομένοιο.
urn:cts:greekLit:tlg0012.tlg002.omar:16.440	ὧδε γὰρ ἐξερέω,  καὶ μὴν τετελεσμένον ἔσται:
urn:cts:greekLit:tlg0012.tlg002.omar:16.441	αἶψά οἱ αἷμα κελαινὸν ἐρωήσει περὶ δουρὶ
urn:cts:greekLit:tlg0012.tlg002.omar:16.442	ἡμετέρῳ, ἐπεὶ ἦ καὶ ἐμὲ πτολίπορθος ̓Οδυσσεὺς
urn:cts:greekLit:tlg0012.tlg002.omar:16.443	πολλάκι γούνασιν οἷσιν ἐφεσσάμενος κρέας ὀπτὸν
urn:cts:greekLit:tlg0012.tlg002.omar:16.444	ἐν χείρεσσιν ἔθηκεν, ἐπέσχε τε οἶνον ἐρυθρόν.
urn:cts:greekLit:tlg0012.tlg002.omar:16.445	τῷ μοι Τηλέμαχος πάντων πολὺ φίλτατός ἐστιν
urn:cts:greekLit:tlg0012.tlg002.omar:16.446	ἀνδρῶν, οὐδέ τί μιν θάνατον τρομέεσθαι ἄνωγα
urn:cts:greekLit:tlg0012.tlg002.omar:16.447	ἔκ γε μνηστήρων: θεόθεν δ' οὐκ ἔστ' ἀλέασθαι.”
urn:cts:greekLit:tlg0012.tlg002.omar:16.448	ὣς φάτο θαρσύνων, τῷ δ' ἤρτυεν αὐτὸς ὄλεθρον.
urn:cts:greekLit:tlg0012.tlg002.omar:16.449	ἡ μὲν ἄρ' εἰσαναβᾶς' ὑπερώϊα σιγαλόεντα
urn:cts:greekLit:tlg0012.tlg002.omar:16.450	κλαῖεν ἔπειτ' ̓Οδυσῆα,  φίλον πόσιν, ὄφρα οἱ ὕπνον
urn:cts:greekLit:tlg0012.tlg002.omar:16.451	ἡδὺν ἐπὶ βλεφάροισι βάλε γλαυκῶπις ̓Αθήνη.
urn:cts:greekLit:tlg0012.tlg002.omar:16.452	ἑσπέριος δ' ̓Οδυσῆϊ καὶ υἱέϊ δῖος ὑφορβὸς
urn:cts:greekLit:tlg0012.tlg002.omar:16.453	ἤλυθεν: οἱ δ' ἄρα δόρπον ἐπισταδὸν ὡπλίζοντο,
urn:cts:greekLit:tlg0012.tlg002.omar:16.454	σῦν ἱερεύσαντες ἐνιαύσιον. αὐτὰρ ̓Αθήνη,
urn:cts:greekLit:tlg0012.tlg002.omar:16.455	ἄγχι παρισταμένη,  Λαερτιάδην ̓Οδυσῆα
urn:cts:greekLit:tlg0012.tlg002.omar:16.456	ῥάβδῳ πεπληγυῖα πάλιν ποίησε γέροντα,
urn:cts:greekLit:tlg0012.tlg002.omar:16.457	λυγρὰ δὲ εἵματα ἕσσε περὶ χροί̈, μή ἑ συβώτης
urn:cts:greekLit:tlg0012.tlg002.omar:16.458	γνοίη ἐσάντα ἰδὼν καὶ ἐχέφρονι Πηνελοπείῃ
urn:cts:greekLit:tlg0012.tlg002.omar:16.459	ἔλθοι ἀπαγγέλλων μηδὲ φρεσὶν εἰρύσσαιτο.
urn:cts:greekLit:tlg0012.tlg002.omar:16.460	τὸν καὶ Τηλέμαχος πρότερος πρὸς μῦθον ἔειπεν:
urn:cts:greekLit:tlg0012.tlg002.omar:16.461	“ἦλθες, δῖ' Εὔμαιε. τί δὴ κλέος ἔστ' ἀνὰ ἄστυ;
urn:cts:greekLit:tlg0012.tlg002.omar:16.462	ἦ ῥ' ἤδη μνηστῆρες ἀγήνορες ἔνδον ἔασιν
urn:cts:greekLit:tlg0012.tlg002.omar:16.463	ἐκ λόχου, ἦ ἔτι μ' αὖτ' εἰρύαται οἴκαδ' ἰόντα;”
urn:cts:greekLit:tlg0012.tlg002.omar:16.464	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:16.465	“οὐκ ἔμελέν μοι ταῦτα μεταλλῆσαι καὶ ἐρέσθαι
urn:cts:greekLit:tlg0012.tlg002.omar:16.466	ἄστυ καταβλώσκοντα: τάχιστά με θυμὸς ἀνώγει
urn:cts:greekLit:tlg0012.tlg002.omar:16.467	ἀγγελίην εἰπόντα πάλιν δεῦρ' ἀπονέεσθαι.
urn:cts:greekLit:tlg0012.tlg002.omar:16.468	ὡμήρησε δέ μοι παρ' ἑταίρων ἄγγελος ὠκύς,
urn:cts:greekLit:tlg0012.tlg002.omar:16.469	κῆρυξ, ὃς δὴ πρῶτος ἔπος σῇ μητρὶ ἔειπεν.
urn:cts:greekLit:tlg0012.tlg002.omar:16.470	ἄλλο δέ τοι τό γε οἶδα: τὸ γὰρ ἴδον ὀφθαλμοῖσιν.
urn:cts:greekLit:tlg0012.tlg002.omar:16.471	ἤδη ὑπὲρ πόλιος, ὅθι θ' ̔́Ερμαιος λόφος ἐστίν,
urn:cts:greekLit:tlg0012.tlg002.omar:16.472	ἦα κιών, ὅτε νῆα θοὴν ἰδόμην κατιοῦσαν
urn:cts:greekLit:tlg0012.tlg002.omar:16.473	ἐς λιμέν' ἡμέτερον: πολλοὶ δ' ἔσαν ἄνδρες ἐν αὐτῇ,
urn:cts:greekLit:tlg0012.tlg002.omar:16.474	βεβρίθει δὲ σάκεσσι καὶ ἔγχεσιν ἀμφιγύοισι:
urn:cts:greekLit:tlg0012.tlg002.omar:16.475	καὶ σφέας ὠί̈σθην τοὺς ἔμμεναι, οὐδέ τι οἶδα.”
urn:cts:greekLit:tlg0012.tlg002.omar:16.476	ὣς φάτο, μείδησεν δ' ἱερὴ ἲς Τηλεμάχοιο
urn:cts:greekLit:tlg0012.tlg002.omar:16.477	ἐς πατέρ' ὀφθαλμοῖσιν ἰδών, ἀλέεινε δ' ὑφορβόν.
urn:cts:greekLit:tlg0012.tlg002.omar:16.478	οἱ δ' ἐπεὶ οὖν παύσαντο πόνου τετύκοντό τε δαῖτα,
urn:cts:greekLit:tlg0012.tlg002.omar:16.479	δαίνυντ', οὐδέ τι θυμὸς ἐδεύετο δαιτὸς ἐί̈σης.
urn:cts:greekLit:tlg0012.tlg002.omar:16.480	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:16.481	κοίτου τε μνήσαντο καὶ ὕπνου δῶρον ἕλοντο.
urn:cts:greekLit:tlg0012.tlg002.omar:17.1	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:17.2	δὴ τότ' ἔπειθ' ὑπὸ ποσσὶν ἐδήσατο καλὰ πέδιλα
urn:cts:greekLit:tlg0012.tlg002.omar:17.3	Τηλέμαχος, φίλος υἱὸς ̓Οδυσσῆος θείοιο,
urn:cts:greekLit:tlg0012.tlg002.omar:17.4	εἵλετο δ' ἄλκιμον ἔγχος, ὅ οἱ παλάμηφιν ἀρήρει,
urn:cts:greekLit:tlg0012.tlg002.omar:17.5	ἄστυδε ἱέμενος,  καὶ ἑὸν προσέειπε συβώτην:
urn:cts:greekLit:tlg0012.tlg002.omar:17.6	“ἄττ', ἦ τοι μὲν ἐγὼν εἶμ' ἐς πόλιν, ὄφρα με μήτηρ
urn:cts:greekLit:tlg0012.tlg002.omar:17.7	ὄψεται: οὐ γάρ μιν πρόσθεν παύσεσθαι ὀί̈ω
urn:cts:greekLit:tlg0012.tlg002.omar:17.8	κλαυθμοῦ τε στυγεροῖο γόοιό τε δακρυόεντος,
urn:cts:greekLit:tlg0012.tlg002.omar:17.9	πρίν γ' αὐτόν με ἴδηται: ἀτὰρ σοί γ' ὧδ' ἐπιτέλλω.
urn:cts:greekLit:tlg0012.tlg002.omar:17.10	τὸν ξεῖνον δύστηνον ἄγ' ἐς πόλιν,  ὄφρ' ἂν ἐκεῖθι
urn:cts:greekLit:tlg0012.tlg002.omar:17.11	δαῖτα πτωχεύῃ: δώσει δέ οἱ ὅς κ' ἐθέλῃσι
urn:cts:greekLit:tlg0012.tlg002.omar:17.12	πύρνον καὶ κοτύλην: ἐμὲ δ' οὔ πως ἔστιν ἅπαντας
urn:cts:greekLit:tlg0012.tlg002.omar:17.13	ἀνθρώπους ἀνέχεσθαι, ἔχοντά περ ἄλγεα θυμῷ:
urn:cts:greekLit:tlg0012.tlg002.omar:17.14	ὁ ξεῖνος δ' εἴ περ μάλα μηνίει, ἄλγιον αὐτῷ
urn:cts:greekLit:tlg0012.tlg002.omar:17.15	ἔσσεται: ἦ γὰρ ἐμοὶ φίλ' ἀληθέα μυθήσασθαι.”
urn:cts:greekLit:tlg0012.tlg002.omar:17.16	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:17.17	“ὦ φίλος, οὐδέ τοι αὐτὸς ἐρύκεσθαι μενεαίνω:
urn:cts:greekLit:tlg0012.tlg002.omar:17.18	πτωχῷ βέλτερόν ἐστι κατὰ πτόλιν ἠὲ κατ' ἀγροὺς
urn:cts:greekLit:tlg0012.tlg002.omar:17.19	δαῖτα πτωχεύειν: δώσει δέ μοι ὅς κ' ἐθέλῃσιν.
urn:cts:greekLit:tlg0012.tlg002.omar:17.20	οὐ γὰρ ἐπὶ σταθμοῖσι μένειν ἔτι τηλίκος εἰμί,
urn:cts:greekLit:tlg0012.tlg002.omar:17.21	ὥστ' ἐπιτειλαμένῳ σημάντορι πάντα πιθέσθαι.
urn:cts:greekLit:tlg0012.tlg002.omar:17.22	ἀλλ' ἔρχευ: ἐμὲ δ' ἄξει ἀνὴρ ὅδε, τὸν σὺ κελεύεις,
urn:cts:greekLit:tlg0012.tlg002.omar:17.23	αὐτίκ' ἐπεί κε πυρὸς θερέω ἀλέη τε γένηται.
urn:cts:greekLit:tlg0012.tlg002.omar:17.24	αἰνῶς γὰρ τάδε εἵματ' ἔχω κακά: μή με δαμάσσῃ
urn:cts:greekLit:tlg0012.tlg002.omar:17.25	στίβη ὑπηοίη: ἕκαθεν δέ τε ἄστυ φάτ' εἶναι.”
urn:cts:greekLit:tlg0012.tlg002.omar:17.26	ὣς φάτο, Τηλέμαχος δὲ διὰ σταθμοῖο βεβήκει,
urn:cts:greekLit:tlg0012.tlg002.omar:17.27	κραιπνὰ ποσὶ προβιβάς, κακὰ δὲ μνηστῆρσι φύτευεν.
urn:cts:greekLit:tlg0012.tlg002.omar:17.28	αὐτὰρ ἐπεί ῥ' ἵκανε δόμους εὖ ναιετάοντας,
urn:cts:greekLit:tlg0012.tlg002.omar:17.29	ἔγχος μέν ῥ' ἔστησε φέρων πρὸς κίονα μακρήν,
urn:cts:greekLit:tlg0012.tlg002.omar:17.30	αὐτὸς δ' εἴσω ἴεν καὶ ὑπέρβη λάϊνον οὐδόν.
urn:cts:greekLit:tlg0012.tlg002.omar:17.31	τὸν δὲ πολὺ πρώτη εἶδε τροφὸς Εὐρύκλεια,
urn:cts:greekLit:tlg0012.tlg002.omar:17.32	κώεα καστορνῦσα θρόνοις ἔνι δαιδαλέοισι,
urn:cts:greekLit:tlg0012.tlg002.omar:17.33	δακρύσασα δ' ἔπειτ' ἰθὺς κίεν: ἀμφὶ δ' ἄρ' ἄλλαι
urn:cts:greekLit:tlg0012.tlg002.omar:17.34	δμῳαὶ ̓Οδυσσῆος ταλασίφρονος ἠγερέθοντο,
urn:cts:greekLit:tlg0012.tlg002.omar:17.35	καὶ κύνεον ἀγαπαζόμεναι κεφαλήν τε καὶ ὤμους.
urn:cts:greekLit:tlg0012.tlg002.omar:17.36	ἡ δ' ἴεν ἐκ θαλάμοιο περίφρων Πηνελόπεια,
urn:cts:greekLit:tlg0012.tlg002.omar:17.37	̓Αρτέμιδι ἰκέλη ἠὲ χρυσέῃ ̓Αφροδίτῃ,
urn:cts:greekLit:tlg0012.tlg002.omar:17.38	ἀμφὶ δὲ παιδὶ φίλῳ βάλε πήχεε δακρύσασα,
urn:cts:greekLit:tlg0012.tlg002.omar:17.39	κύσσε δέ μιν κεφαλήν τε καὶ ἄμφω φάεα καλά,
urn:cts:greekLit:tlg0012.tlg002.omar:17.40	καί ῥ' ὀλοφυρομένη ἔπεα πτερόεντα προσηύδα:
urn:cts:greekLit:tlg0012.tlg002.omar:17.41	“ἦλθες, Τηλέμαχε, γλυκερὸν φάος. οὔ ς' ἔτ' ἐγώ γε
urn:cts:greekLit:tlg0012.tlg002.omar:17.42	ὄψεσθαι ἐφάμην, ἐπεὶ ᾤχεο νηὶ̈ Πύλονδε
urn:cts:greekLit:tlg0012.tlg002.omar:17.43	λάθρη, ἐμεῦ ἀέκητι, φίλου μετὰ πατρὸς ἀκουήν.
urn:cts:greekLit:tlg0012.tlg002.omar:17.44	ἀλλ' ἄγε μοι κατάλεξον ὅπως ἤντησας ὀπωπῆς.”
urn:cts:greekLit:tlg0012.tlg002.omar:17.45	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:17.46	“μῆτερ ἐμή, μή μοι γόον ὄρνυθι μηδέ μοι ἦτορ
urn:cts:greekLit:tlg0012.tlg002.omar:17.47	ἐν στήθεσσιν ὄρινε φυγόντι περ αἰπὺν ὄλεθρον:
urn:cts:greekLit:tlg0012.tlg002.omar:17.48	ἀλλ' ὑδρηναμένη, καθαρὰ χροὶ̈ εἵμαθ' ἑλοῦσα,
urn:cts:greekLit:tlg0012.tlg002.omar:17.49	εἰς ὑπερῷ' ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.omar:17.50	εὔχεο πᾶσι θεοῖσι τεληέσσας ἑκατόμβας
urn:cts:greekLit:tlg0012.tlg002.omar:17.51	ῥέξειν, αἴ κέ ποθι Ζεὺς ἄντιτα ἔργα τελέσσῃ.
urn:cts:greekLit:tlg0012.tlg002.omar:17.52	αὐτὰρ ἐγὼν ἀγορὴν ἐσελεύσομαι, ὄφρα καλέσσω
urn:cts:greekLit:tlg0012.tlg002.omar:17.53	ξεῖνον, ὅτις μοι κεῖθεν ἅμ' ἕσπετο δεῦρο κιόντι.
urn:cts:greekLit:tlg0012.tlg002.omar:17.54	τὸν μὲν ἐγὼ προὔπεμψα σὺν ἀντιθέοις ἑτάροισι,
urn:cts:greekLit:tlg0012.tlg002.omar:17.55	Πείραιον δέ μιν ἠνώγεα προτὶ οἶκον ἄγοντα
urn:cts:greekLit:tlg0012.tlg002.omar:17.56	ἐνδυκέως φιλέειν καὶ τιέμεν, εἰς ὅ κεν ἔλθω.”
urn:cts:greekLit:tlg0012.tlg002.omar:17.57	ὣς ἄρ' ἐφώνησεν, τῇ δ' ἄπτερος ἔπλετο μῦθος.
urn:cts:greekLit:tlg0012.tlg002.omar:17.58	ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα,
urn:cts:greekLit:tlg0012.tlg002.omar:17.59	εὔχετο πᾶσι θεοῖσι τεληέσσας ἑκατόμβας
urn:cts:greekLit:tlg0012.tlg002.omar:17.60	ῥέξειν,  αἴ κέ ποθι Ζεὺς ἄντιτα ἔργα τελέσσῃ.
urn:cts:greekLit:tlg0012.tlg002.omar:17.61	Τηλέμαχος δ' ἄρ' ἔπειτα διὲκ μεγάροιο βεβήκει
urn:cts:greekLit:tlg0012.tlg002.omar:17.62	ἔγχος ἔχων: ἅμα τῷ γε δύω κύνες  ἀργοὶ ἕποντο.
urn:cts:greekLit:tlg0012.tlg002.omar:17.63	θεσπεσίην δ' ἄρα τῷ γε χάριν κατέχευεν ̓Αθήνη:
urn:cts:greekLit:tlg0012.tlg002.omar:17.64	τὸν δ' ἄρα πάντες λαοὶ ἐπερχόμενον θηεῦντο.
urn:cts:greekLit:tlg0012.tlg002.omar:17.65	ἀμφὶ δέ μιν μνηστῆρες ἀγήνορες ἠγερέθοντο
urn:cts:greekLit:tlg0012.tlg002.omar:17.66	ἔσθλ' ἀγορεύοντες, κακὰ δὲ φρεσὶ βυσσοδόμευον.
urn:cts:greekLit:tlg0012.tlg002.omar:17.67	αὐτὰρ ὁ τῶν μὲν ἔπειτα ἀλεύατο πουλὺν ὅμιλον,
urn:cts:greekLit:tlg0012.tlg002.omar:17.68	ἀλλ' ἵνα Μέντωρ ἧστο καὶ ̓́Αντιφος ἠδ' ̔Αλιθέρσης,
urn:cts:greekLit:tlg0012.tlg002.omar:17.69	οἵ τε οἱ ἐξ ἀρχῆς πατρώϊοι ἦσαν ἑταῖροι,
urn:cts:greekLit:tlg0012.tlg002.omar:17.70	ἔνθα καθέζετ' ἰών: τοὶ δ' ἐξερέεινον ἕκαστα.
urn:cts:greekLit:tlg0012.tlg002.omar:17.71	τοῖσι δὲ Πείραιος δουρικλυτὸς ἐγγύθεν ἦλθεν
urn:cts:greekLit:tlg0012.tlg002.omar:17.72	ξεῖνον ἄγων ἀγορήνδε διὰ πτόλιν: οὐδ' ἄρ' ἔτι δὴν
urn:cts:greekLit:tlg0012.tlg002.omar:17.73	Τηλέμαχος ξείνοιο ἑκὰς τράπετ', ἀλλὰ παρέστη.
urn:cts:greekLit:tlg0012.tlg002.omar:17.74	τὸν καὶ Πείραιος πρότερος πρὸς μῦθον ἔειπε:
urn:cts:greekLit:tlg0012.tlg002.omar:17.75	“Τηλέμαχ', αἶψ' ὄτρυνον ἐμὸν ποτὶ δῶμα γυναῖκας,
urn:cts:greekLit:tlg0012.tlg002.omar:17.76	ὥς τοι δῶρ' ἀποπέμψω,  ἅ τοι Μενέλαος ἔδωκε.”
urn:cts:greekLit:tlg0012.tlg002.omar:17.77	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:17.78	“Πείραι', οὐ γάρ τ' ἴδμεν ὅπως ἔσται τάδε ἔργα.
urn:cts:greekLit:tlg0012.tlg002.omar:17.79	εἴ κεν ἐμὲ μνηστῆρες ἀγήνορες ἐν μεγάροισι
urn:cts:greekLit:tlg0012.tlg002.omar:17.80	λάθρη κτείναντες πατρώϊα πάντα δάσωνται,
urn:cts:greekLit:tlg0012.tlg002.omar:17.81	αὐτὸν ἔχοντά σε βούλομ' ἐπαυρέμεν, ἤ τινα τῶνδε:
urn:cts:greekLit:tlg0012.tlg002.omar:17.82	εἰ δέ κ' ἐγὼ τούτοισι φόνον καὶ κῆρα φυτεύσω,
urn:cts:greekLit:tlg0012.tlg002.omar:17.83	δὴ τότε μοι χαίροντι φέρειν πρὸς δώματα χαίρων.”
urn:cts:greekLit:tlg0012.tlg002.omar:17.84	ὣς εἰπὼν ξεῖνον ταλαπείριον ἦγεν ἐς οἶκον.
urn:cts:greekLit:tlg0012.tlg002.omar:17.85	αὐτὰρ ἐπεί ῥ' ἵκοντο δόμους εὖ ναιετάοντας,
urn:cts:greekLit:tlg0012.tlg002.omar:17.86	χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.omar:17.87	ἐς δ' ἀσαμίνθους βάντες ἐϋξέστας λούσαντο.
urn:cts:greekLit:tlg0012.tlg002.omar:17.88	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.omar:17.89	ἀμφὶ δ' ἄρα χλαίνας οὔλας βάλον ἠδὲ χιτῶνας,
urn:cts:greekLit:tlg0012.tlg002.omar:17.90	ἔκ ῥ' ἀσαμίνθων βάντες ἐπὶ κλισμοῖσι καθῖζον.
urn:cts:greekLit:tlg0012.tlg002.omar:17.91	χέρνιβα δ' ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.omar:17.92	καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.omar:17.93	νίψασθαι: παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.omar:17.94	σῖτον δ' αἰδοίη ταμίη παρέθηκε φέρουσα,
urn:cts:greekLit:tlg0012.tlg002.omar:17.95	εἴδατα πόλλ' ἐπιθεῖσα,  χαριζομένη παρεόντων.
urn:cts:greekLit:tlg0012.tlg002.omar:17.96	μήτηρ δ' ἀντίον ἷζε παρὰ σταθμὸν μεγάροιο
urn:cts:greekLit:tlg0012.tlg002.omar:17.97	κλισμῷ κεκλιμένη, λέπτ' ἠλάκατα στρωφῶσα.
urn:cts:greekLit:tlg0012.tlg002.omar:17.98	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον,
urn:cts:greekLit:tlg0012.tlg002.omar:17.99	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.omar:17.100	τοῖσι δὲ μύθων ἦρχε περίφρων Πηνελόπεια:
urn:cts:greekLit:tlg0012.tlg002.omar:17.101	“Τηλέμαχ', ἦ τοι ἐγὼν ὑπερώϊον εἰσαναβᾶσα
urn:cts:greekLit:tlg0012.tlg002.omar:17.102	λέξομαι εἰς εὐνήν, ἥ μοι στονόεσσα τέτυκται,
urn:cts:greekLit:tlg0012.tlg002.omar:17.103	αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς
urn:cts:greekLit:tlg0012.tlg002.omar:17.104	ᾤχεθ' ἅμ' ̓Ατρεί̈δῃσιν ἐς ̓́Ιλιον: οὐδέ μοι ἔτλης,
urn:cts:greekLit:tlg0012.tlg002.omar:17.105	πρὶν ἐλθεῖν μνηστῆρας ἀγήνορας ἐς τόδε δῶμα,
urn:cts:greekLit:tlg0012.tlg002.omar:17.106	νόστον σοῦ πατρὸς σάφα εἰπέμεν, εἴ που ἄκουσας.”
urn:cts:greekLit:tlg0012.tlg002.omar:17.107	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:17.108	“τοιγὰρ ἐγώ τοι, μῆτερ, ἀληθείην καταλέξω.
urn:cts:greekLit:tlg0012.tlg002.omar:17.109	ᾠχόμεθ' ἔς τε Πύλον καὶ Νέστορα, ποιμένα λαῶν:
urn:cts:greekLit:tlg0012.tlg002.omar:17.110	δεξάμενος δέ με κεῖνος ἐν ὑψηλοῖσι δόμοισιν
urn:cts:greekLit:tlg0012.tlg002.omar:17.111	ἐνδυκέως ἐφίλει, ὡς εἴ τε πατὴρ ἑὸν υἱὸν
urn:cts:greekLit:tlg0012.tlg002.omar:17.112	ἐλθόντα χρόνιον νέον ἄλλοθεν: ὣς ἐμὲ κεῖνος
urn:cts:greekLit:tlg0012.tlg002.omar:17.113	ἐνδυκέως ἐκόμιζε σὺν υἱάσι κυδαλίμοισιν.
urn:cts:greekLit:tlg0012.tlg002.omar:17.114	αὐτὰρ ̓Οδυσσῆος ταλασίφρονος οὔ ποτ' ἔφασκεν,
urn:cts:greekLit:tlg0012.tlg002.omar:17.115	ζωοῦ οὐδὲ θανόντος,  ἐπιχθονίων τευ ἀκοῦσαι:
urn:cts:greekLit:tlg0012.tlg002.omar:17.116	ἀλλά μ' ἐς ̓Ατρεί̈δην, δουρικλειτὸν Μενέλαον,
urn:cts:greekLit:tlg0012.tlg002.omar:17.117	ἵπποισι προὔπεμψε καὶ ἅρμασι κολλητοῖσιν.
urn:cts:greekLit:tlg0012.tlg002.omar:17.118	ἔνθ' ἴδον ̓Αργείην ̔Ελένην, ἧς εἵνεκα πολλὰ
urn:cts:greekLit:tlg0012.tlg002.omar:17.119	̓Αργεῖοι Τρῶές τε θεῶν ἰότητι μόγησαν.
urn:cts:greekLit:tlg0012.tlg002.omar:17.120	εἴρετο δ' αὐτίκ' ἔπειτα βοὴν ἀγαθὸς Μενέλαος
urn:cts:greekLit:tlg0012.tlg002.omar:17.121	ὅττευ χρηί̈ζων ἱκόμην Λακεδαίμονα δῖαν:
urn:cts:greekLit:tlg0012.tlg002.omar:17.122	αὐτὰρ ἐγὼ τῷ πᾶσαν ἀληθείην κατέλεξα:
urn:cts:greekLit:tlg0012.tlg002.omar:17.123	καὶ τότε δή με ἔπεσσιν ἀμειβόμενος προσέειπεν:
urn:cts:greekLit:tlg0012.tlg002.omar:17.124	“ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
urn:cts:greekLit:tlg0012.tlg002.omar:17.125	ἤθελον εὐνηθῆναι,  ἀνάλκιδες αὐτοὶ ἐόντες.
urn:cts:greekLit:tlg0012.tlg002.omar:17.126	ὡς δ' ὁπότ' ἐν ξυλόχῳ ἔλαφος κρατεροῖο λέοντος
urn:cts:greekLit:tlg0012.tlg002.omar:17.127	νεβροὺς κοιμήσασα νεηγενέας γαλαθηνοὺς
urn:cts:greekLit:tlg0012.tlg002.omar:17.128	κνημοὺς ἐξερέῃσι καὶ ἄγκεα ποιήεντα
urn:cts:greekLit:tlg0012.tlg002.omar:17.129	βοσκομένη, ὁ δ' ἔπειτα ἑὴν εἰσήλυθεν εὐνήν,
urn:cts:greekLit:tlg0012.tlg002.omar:17.130	ἀμφοτέροισι δὲ τοῖσιν ἀεικέα πότμον ἐφῆκεν,
urn:cts:greekLit:tlg0012.tlg002.omar:17.131	ὣς ̓Οδυσεὺς κείνοισιν ἀεικέα πότμον ἐφήσει.
urn:cts:greekLit:tlg0012.tlg002.omar:17.132	αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
urn:cts:greekLit:tlg0012.tlg002.omar:17.133	τοῖος ἐὼν οἷός ποτ' ἐϋκτιμένῃ ἐνὶ Λέσβῳ
urn:cts:greekLit:tlg0012.tlg002.omar:17.134	ἐξ ἔριδος Φιλομηλεί̈δῃ ἐπάλαισεν ἀναστάς,
urn:cts:greekLit:tlg0012.tlg002.omar:17.135	κὰδ δ' ἔβαλε κρατερῶς,  κεχάροντο δὲ πάντες ̓Αχαιοί,
urn:cts:greekLit:tlg0012.tlg002.omar:17.136	τοῖος ἐὼν μνηστῆρσιν ὁμιλήσειεν ̓Οδυσσεύς:
urn:cts:greekLit:tlg0012.tlg002.omar:17.137	πάντες κ' ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.omar:17.138	ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
urn:cts:greekLit:tlg0012.tlg002.omar:17.139	ἄλλα παρὲξ εἴποιμι παρακλιδὸν οὐδ' ἀπατήσω,
urn:cts:greekLit:tlg0012.tlg002.omar:17.140	ἀλλὰ τὰ μέν μοι ἔειπε γέρων ἅλιος νημερτής,
urn:cts:greekLit:tlg0012.tlg002.omar:17.141	τῶν οὐδέν τοι ἐγὼ κρύψω ἔπος οὐδ' ἐπικεύσω.
urn:cts:greekLit:tlg0012.tlg002.omar:17.142	φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα,
urn:cts:greekLit:tlg0012.tlg002.omar:17.143	νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.omar:17.144	ἴσχει: ὁ δ' οὐ δύναται ἣν πατρίδα γαῖαν ἱκέσθαι.
urn:cts:greekLit:tlg0012.tlg002.omar:17.145	οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.omar:17.146	οἵ κέν μιν πέμποιεν ἐπ' εὐρέα νῶτα θαλάσσης”
urn:cts:greekLit:tlg0012.tlg002.omar:17.147	“ὣς ἔφατ' ̓Ατρεί̈δης, δουρικλειτὸς Μενέλαος.
urn:cts:greekLit:tlg0012.tlg002.omar:17.148	ταῦτα τελευτήσας νεόμην: ἔδοσαν δέ μοι οὖρον
urn:cts:greekLit:tlg0012.tlg002.omar:17.149	ἀθάνατοι, τοί μ' ὦκα φίλην ἐς πατρίδ' ἔπεμψαν.”
urn:cts:greekLit:tlg0012.tlg002.omar:17.150	ὣς φάτο,  τῇ δ' ἄρα θυμὸν ἐνὶ στήθεσσιν ὄρινε.
urn:cts:greekLit:tlg0012.tlg002.omar:17.151	τοῖσι δὲ καὶ μετέειπε Θεοκλύμενος θεοειδής:
urn:cts:greekLit:tlg0012.tlg002.omar:17.152	“ὦ γύναι αἰδοίη Λαερτιάδεω ̓Οδυσῆος,
urn:cts:greekLit:tlg0012.tlg002.omar:17.153	ἦ τοι ὅ γ' οὐ σάφα οἶδεν, ἐμεῖο δὲ σύνθεο μῦθον:
urn:cts:greekLit:tlg0012.tlg002.omar:17.154	ἀτρεκέως γάρ σοι μαντεύσομαι οὐδ' ἐπικεύσω:
urn:cts:greekLit:tlg0012.tlg002.omar:17.155	ἴστω νῦν Ζεὺς πρῶτα θεῶν,  ξενίη τε τράπεζα
urn:cts:greekLit:tlg0012.tlg002.omar:17.156	ἱστίη τ' ̓Οδυσῆος ἀμύμονος, ἣν ἀφικάνω,
urn:cts:greekLit:tlg0012.tlg002.omar:17.157	ὡς ἦ τοι ̓Οδυσεὺς ἤδη ἐν πατρίδι γαίῃ,
urn:cts:greekLit:tlg0012.tlg002.omar:17.158	ἥμενος ἢ ἕρπων, τάδε πευθόμενος κακὰ ἔργα,
urn:cts:greekLit:tlg0012.tlg002.omar:17.159	ἔστιν, ἀτὰρ μνηστῆρσι κακὸν πάντεσσι φυτεύει:
urn:cts:greekLit:tlg0012.tlg002.omar:17.160	τοῖον ἐγὼν οἰωνὸν ἐϋσσέλμου ἐπὶ νηὸς
urn:cts:greekLit:tlg0012.tlg002.omar:17.161	ἥμενος ἐφρασάμην καὶ Τηλεμάχῳ ἐγεγώνευν.”
urn:cts:greekLit:tlg0012.tlg002.omar:17.162	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:17.163	“αἲ γὰρ τοῦτο, ξεῖνε, ἔπος τετελεσμένον εἴη:
urn:cts:greekLit:tlg0012.tlg002.omar:17.164	τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.omar:17.165	ἐξ ἐμεῦ,  ὡς ἄν τίς σε συναντόμενος μακαρίζοι.”
urn:cts:greekLit:tlg0012.tlg002.omar:17.166	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:17.167	μνηστῆρες δὲ πάροιθεν ̓Οδυσσῆος μεγάροιο
urn:cts:greekLit:tlg0012.tlg002.omar:17.168	δίσκοισιν τέρποντο καὶ αἰγανέῃσιν ἱέντες,
urn:cts:greekLit:tlg0012.tlg002.omar:17.169	ἐν τυκτῷ δαπέδῳ, ὅθι περ πάρος ὕβριν ἔχοντες.
urn:cts:greekLit:tlg0012.tlg002.omar:17.170	ἀλλ' ὅτε δὴ δείπνηστος ἔην καὶ ἐπήλυθε μῆλα
urn:cts:greekLit:tlg0012.tlg002.omar:17.171	πάντοθεν ἐξ ἀγρῶν, οἱ δ' ἤγαγον οἳ τὸ πάρος περ,
urn:cts:greekLit:tlg0012.tlg002.omar:17.172	καὶ τότε δή σφιν ἔειπε Μέδων: ὃς γάρ ῥα μάλιστα
urn:cts:greekLit:tlg0012.tlg002.omar:17.173	ἥνδανε κηρύκων, καὶ σφιν παρεγίγνετο δαιτί:
urn:cts:greekLit:tlg0012.tlg002.omar:17.174	“κοῦροι, ἐπεὶ δὴ πάντες ἐτέρφθητε φρέν' ἀέθλοις,
urn:cts:greekLit:tlg0012.tlg002.omar:17.175	ἔρχεσθε πρὸς δώμαθ',  ἵν' ἐντυνώμεθα δαῖτα:
urn:cts:greekLit:tlg0012.tlg002.omar:17.176	οὐ μὲν γάρ τι χέρειον ἐν ὥρῃ δεῖπνον ἑλέσθαι.”
urn:cts:greekLit:tlg0012.tlg002.omar:17.177	ὣς ἔφαθ', οἱ δ' ἀνστάντες ἔβαν πείθοντό τε μύθῳ.
urn:cts:greekLit:tlg0012.tlg002.omar:17.178	αὐτὰρ ἐπεί ῥ' ἵκοντο δόμους εὖ ναιετάοντας,
urn:cts:greekLit:tlg0012.tlg002.omar:17.179	χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.omar:17.180	οἱ δ' ἱέρευον ὄϊς μεγάλους καὶ πίονας αἶγας,
urn:cts:greekLit:tlg0012.tlg002.omar:17.181	ἵρευον δὲ σύας σιάλους καὶ βοῦν ἀγελαίην,
urn:cts:greekLit:tlg0012.tlg002.omar:17.182	δαῖτ' ἐντυνόμενοι. τοὶ δ' ἐξ ἀγροῖο πόλινδε
urn:cts:greekLit:tlg0012.tlg002.omar:17.183	ὠτρύνοντ' ̓Οδυσεύς τ' ἰέναι καὶ δῖος ὑφορβός.
urn:cts:greekLit:tlg0012.tlg002.omar:17.184	τοῖσι δὲ μύθων ἦρχε συβώτης, ὄρχαμος ἀνδρῶν:
urn:cts:greekLit:tlg0012.tlg002.omar:17.185	“ξεῖν',  ἐπεὶ ἂρ δὴ ἔπειτα πόλινδ' ἰέναι μενεαίνεις
urn:cts:greekLit:tlg0012.tlg002.omar:17.186	σήμερον, ὡς ἐπέτελλεν ἄναξ ἐμός—ἦ ς' ἂν ἐγώ γε
urn:cts:greekLit:tlg0012.tlg002.omar:17.187	αὐτοῦ βουλοίμην σταθμῶν ῥυτῆρα λιπέσθαι:
urn:cts:greekLit:tlg0012.tlg002.omar:17.188	ἀλλὰ τὸν αἰδέομαι καὶ δείδια, μή μοι ὀπίσσω
urn:cts:greekLit:tlg0012.tlg002.omar:17.189	νεικείῃ: χαλεπαὶ δέ τ' ἀνάκτων εἰσὶν ὁμοκλαί—
urn:cts:greekLit:tlg0012.tlg002.omar:17.190	ἀλλ' ἄγε νῦν ἴομεν: δὴ γὰρ μέμβλωκε μάλιστα
urn:cts:greekLit:tlg0012.tlg002.omar:17.191	ἦμαρ, ἀτὰρ τάχα τοι ποτὶ ἕσπερα ῥίγιον ἔσται.”
urn:cts:greekLit:tlg0012.tlg002.omar:17.192	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:17.193	“γιγνώσκω, φρονέω: τά γε δὴ νοέοντι κελεύεις.
urn:cts:greekLit:tlg0012.tlg002.omar:17.194	ἀλλ' ἴομεν, σὺ δ' ἔπειτα διαμπερὲς ἡγεμόνευε.
urn:cts:greekLit:tlg0012.tlg002.omar:17.195	δὸς δέ μοι,  εἴ ποθί τοι ῥόπαλον τετμημένον ἐστίν,
urn:cts:greekLit:tlg0012.tlg002.omar:17.196	σκηρίπτεσθ', ἐπεὶ ἦ φατ' ἀρισφαλέ' ἔμμεναι οὐδόν.”
urn:cts:greekLit:tlg0012.tlg002.omar:17.197	ἦ ῥα καὶ ἀμφ' ὤμοισιν ἀεικέα βάλλετο πήρην,
urn:cts:greekLit:tlg0012.tlg002.omar:17.198	πυκνὰ ῥωγαλέην: ἐν δὲ στρόφος ἦεν ἀορτήρ:
urn:cts:greekLit:tlg0012.tlg002.omar:17.199	Εὔμαιος δ' ἄρα οἱ σκῆπτρον θυμαρὲς ἔδωκε.
urn:cts:greekLit:tlg0012.tlg002.omar:17.200	τὼ βήτην,  σταθμὸν δὲ κύνες καὶ βώτορες ἄνδρες
urn:cts:greekLit:tlg0012.tlg002.omar:17.201	ῥύατ' ὄπισθε μένοντες: ὁ δ' ἐς πόλιν ἦγεν ἄνακτα
urn:cts:greekLit:tlg0012.tlg002.omar:17.202	πτωχῷ λευγαλέῳ ἐναλίγκιον ἠδὲ γέροντι,
urn:cts:greekLit:tlg0012.tlg002.omar:17.203	σκηπτόμενον: τὰ δὲ λυγρὰ περὶ χροὶ̈ εἵματα ἕστο.
urn:cts:greekLit:tlg0012.tlg002.omar:17.204	ἀλλ' ὅτε δὴ στείχοντες ὁδὸν κάτα παιπαλόεσσαν
urn:cts:greekLit:tlg0012.tlg002.omar:17.205	ἄστεος ἐγγὺς ἔσαν καὶ ἐπὶ κρήνην ἀφίκοντο
urn:cts:greekLit:tlg0012.tlg002.omar:17.206	τυκτὴν καλλίροον, ὅθεν ὑδρεύοντο πολῖται,
urn:cts:greekLit:tlg0012.tlg002.omar:17.207	τὴν ποίης' ̓́Ιθακος καὶ Νήριτος ἠδὲ Πολύκτωρ:
urn:cts:greekLit:tlg0012.tlg002.omar:17.208	ἀμφὶ δ' ἄρ' αἰγείρων ὑδατοτρεφέων ἦν ἄλσος,
urn:cts:greekLit:tlg0012.tlg002.omar:17.209	πάντοσε κυκλοτερές, κατὰ δὲ ψυχρὸν ῥέεν ὕδωρ
urn:cts:greekLit:tlg0012.tlg002.omar:17.210	ὑψόθεν ἐκ πέτρης: βωμὸς δ' ἐφύπερθε τέτυκτο
urn:cts:greekLit:tlg0012.tlg002.omar:17.211	νυμφάων, ὅθι πάντες ἐπιρρέζεσκον ὁδῖται:
urn:cts:greekLit:tlg0012.tlg002.omar:17.212	ἔνθα σφέας ἐκίχαν' υἱὸς Δολίοιο Μελανθεὺς
urn:cts:greekLit:tlg0012.tlg002.omar:17.213	αἶγας ἄγων, αἳ πᾶσι μετέπρεπον αἰπολίοισι,
urn:cts:greekLit:tlg0012.tlg002.omar:17.214	δεῖπνον μνηστήρεσσι: δύω δ' ἅμ' ἕποντο νομῆες.
urn:cts:greekLit:tlg0012.tlg002.omar:17.215	τοὺς δὲ ἰδὼν νείκεσσεν ἔπος τ' ἔφατ' ἔκ τ' ὀνόμαζεν,
urn:cts:greekLit:tlg0012.tlg002.omar:17.216	ἔκπαγλον καὶ ἀεικές: ὄρινε δὲ κῆρ ̓Οδυσῆος:
urn:cts:greekLit:tlg0012.tlg002.omar:17.217	“νῦν μὲν δὴ μάλα πάγχυ κακὸς κακὸν ἡγηλάζει,
urn:cts:greekLit:tlg0012.tlg002.omar:17.218	ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.
urn:cts:greekLit:tlg0012.tlg002.omar:17.219	πῇ δὴ τόνδε μολοβρὸν ἄγεις, ἀμέγαρτε συβῶτα,
urn:cts:greekLit:tlg0012.tlg002.omar:17.220	πτωχὸν ἀνιηρόν δαιτῶν ἀπολυμαντῆρα;
urn:cts:greekLit:tlg0012.tlg002.omar:17.221	ὃς πολλῇς φλιῇσι παραστὰς θλίψεται ὤμους,
urn:cts:greekLit:tlg0012.tlg002.omar:17.222	αἰτίζων ἀκόλους, οὐκ ἄορας οὐδὲ λέβητας:
urn:cts:greekLit:tlg0012.tlg002.omar:17.223	τόν κ' εἴ μοι δοίης σταθμῶν ῥυτῆρα γενέσθαι
urn:cts:greekLit:tlg0012.tlg002.omar:17.224	σηκοκόρον τ' ἔμεναι θαλλόν τ' ἐρίφοισι φορῆναι,
urn:cts:greekLit:tlg0012.tlg002.omar:17.225	καί κεν ὀρὸν πίνων μεγάλην ἐπιγουνίδα θεῖτο.
urn:cts:greekLit:tlg0012.tlg002.omar:17.226	ἀλλ' ἐπεὶ οὖν δὴ ἔργα κάκ' ἔμμαθεν, οὐκ ἐθελήσει
urn:cts:greekLit:tlg0012.tlg002.omar:17.227	ἔργον ἐποίχεσθαι, ἀλλὰ πτώσσων κατὰ δῆμον
urn:cts:greekLit:tlg0012.tlg002.omar:17.228	βούλεται αἰτίζων βόσκειν ἣν γαστέρ' ἄναλτον.
urn:cts:greekLit:tlg0012.tlg002.omar:17.229	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
urn:cts:greekLit:tlg0012.tlg002.omar:17.230	αἴ κ' ἔλθῃ πρὸς δώματ' ̓Οδυσσῆος θείοιο,
urn:cts:greekLit:tlg0012.tlg002.omar:17.231	πολλά οἱ ἀμφὶ κάρη σφέλα ἀνδρῶν ἐκ παλαμάων
urn:cts:greekLit:tlg0012.tlg002.omar:17.232	πλευραὶ ἀποτρίψουσι δόμον κάτα βαλλομένοιο.”
urn:cts:greekLit:tlg0012.tlg002.omar:17.233	ὣς φάτο, καὶ παριὼν λὰξ ἔνθορεν ἀφραδίῃσιν
urn:cts:greekLit:tlg0012.tlg002.omar:17.234	ἰσχίῳ: οὐδέ μιν ἐκτὸς ἀταρπιτοῦ ἐστυφέλιξεν,
urn:cts:greekLit:tlg0012.tlg002.omar:17.235	ἀλλ' ἔμεν' ἀσφαλέως: ὁ δὲ μερμήριξεν ̓Οδυσσεὺς
urn:cts:greekLit:tlg0012.tlg002.omar:17.236	ἠὲ μεταί̈ξας ῥοπάλῳ ἐκ θυμὸν ἕλοιτο,
urn:cts:greekLit:tlg0012.tlg002.omar:17.237	ἦ πρὸς γῆν ἐλάσειε κάρη ἀμφουδὶς ἀείρας.
urn:cts:greekLit:tlg0012.tlg002.omar:17.238	ἀλλ' ἐπετόλμησε, φρεσὶ δ' ἔσχετο: τὸν δὲ συβώτης
urn:cts:greekLit:tlg0012.tlg002.omar:17.239	νείκες' ἐσάντα ἰδών, μέγα δ' εὔξατο χεῖρας ἀνασχών:
urn:cts:greekLit:tlg0012.tlg002.omar:17.240	“νύμφαι κρηναῖαι,  κοῦραι Διός, εἴ ποτ' ̓Οδυσσεὺς
urn:cts:greekLit:tlg0012.tlg002.omar:17.241	ὔμμ' ἐπὶ μηρί' ἔκηε, καλύψας πίονι δημῷ,
urn:cts:greekLit:tlg0012.tlg002.omar:17.242	ἀρνῶν ἠδ' ἐρίφων, τόδε μοι κρηήνατ' ἐέλδωρ,
urn:cts:greekLit:tlg0012.tlg002.omar:17.243	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:
urn:cts:greekLit:tlg0012.tlg002.omar:17.244	τῷ κέ τοι ἀγλαί̈ας γε διασκεδάσειεν ἁπάσας,
urn:cts:greekLit:tlg0012.tlg002.omar:17.245	τὰς νῦν ὑβρίζων φορέεις,  ἀλαλήμενος αἰεὶ
urn:cts:greekLit:tlg0012.tlg002.omar:17.246	ἄστυ κάτ': αὐτὰρ μῆλα κακοὶ φθείρουσι νομῆες.”
urn:cts:greekLit:tlg0012.tlg002.omar:17.247	τὸν δ' αὖτε προσέειπε Μελάνθιος, αἰπόλος αἰγῶν:
urn:cts:greekLit:tlg0012.tlg002.omar:17.248	“ὢ πόποι, οἶον ἔειπε κύων ὀλοφώϊα εἰδώς,
urn:cts:greekLit:tlg0012.tlg002.omar:17.249	τόν ποτ' ἐγὼν ἐπὶ νηὸς ἐϋσσέλμοιο μελαίνης
urn:cts:greekLit:tlg0012.tlg002.omar:17.250	ἄξω τῆλ' ̓Ιθάκης, ἵνα μοι βίοτον πολὺν ἄλφοι.
urn:cts:greekLit:tlg0012.tlg002.omar:17.251	αἲ γὰρ Τηλέμαχον βάλοι ἀργυρότοξος ̓Απόλλων
urn:cts:greekLit:tlg0012.tlg002.omar:17.252	σήμερον ἐν μεγάροις, ἢ ὑπὸ μνηστῆρσι δαμείη,
urn:cts:greekLit:tlg0012.tlg002.omar:17.253	ὡς ̓Οδυσῆί̈ γε τηλοῦ ἀπώλετο νόστιμον ἦμαρ.”
urn:cts:greekLit:tlg0012.tlg002.omar:17.254	ὣς εἰπὼν τοὺς μὲν λίπεν αὐτοῦ ἦκα κιόντας,
urn:cts:greekLit:tlg0012.tlg002.omar:17.255	αὐτὰρ ὁ βῆ,  μάλα δ' ὦκα δόμους ἵκανεν ἄνακτος.
urn:cts:greekLit:tlg0012.tlg002.omar:17.256	αὐτίκα δ' εἴσω ἴεν, μετὰ δὲ μνηστῆρσι καθῖζεν,
urn:cts:greekLit:tlg0012.tlg002.omar:17.257	ἀντίον Εὐρυμάχου: τὸν γὰρ φιλέεσκε μάλιστα.
urn:cts:greekLit:tlg0012.tlg002.omar:17.258	τῷ πάρα μὲν κρειῶν μοῖραν θέσαν οἳ πονέοντο,
urn:cts:greekLit:tlg0012.tlg002.omar:17.259	σῖτον δ' αἰδοίη ταμίη παρέθηκε φέρουσα
urn:cts:greekLit:tlg0012.tlg002.omar:17.260	ἔδμεναι.  ἀγχίμολον δ' ̓Οδυσεὺς καὶ δῖος ὑφορβὸς
urn:cts:greekLit:tlg0012.tlg002.omar:17.261	στήτην ἐρχομένω, περὶ δέ σφεας ἤλυθ' ἰωὴ
urn:cts:greekLit:tlg0012.tlg002.omar:17.262	φόρμιγγος γλαφυρῆς: ἀνὰ γάρ σφισι βάλλετ' ἀείδειν
urn:cts:greekLit:tlg0012.tlg002.omar:17.263	Φήμιος: αὐτὰρ ὁ χειρὸς ἑλὼν προσέειπε συβώτην:
urn:cts:greekLit:tlg0012.tlg002.omar:17.264	“Εὔμαι', ἦ μάλα δὴ τάδε δώματα κάλ' ̓Οδυσῆος,
urn:cts:greekLit:tlg0012.tlg002.omar:17.265	ῥεῖα δ' ἀρίγνωτ' ἐστὶ καὶ ἐν πολλοῖσιν ἰδέσθαι.
urn:cts:greekLit:tlg0012.tlg002.omar:17.266	ἐξ ἑτέρων ἕτερ' ἐστίν, ἐπήσκηται δέ οἱ αὐλὴ
urn:cts:greekLit:tlg0012.tlg002.omar:17.267	τοίχῳ καὶ θριγκοῖσι, θύραι δ' εὐερκέες εἰσὶ
urn:cts:greekLit:tlg0012.tlg002.omar:17.268	δικλίδες: οὐκ ἄν τίς μιν ἀνὴρ ὑπεροπλίσσαιτο.
urn:cts:greekLit:tlg0012.tlg002.omar:17.269	γιγνώσκω δ' ὅτι πολλοὶ ἐν αὐτῷ δαῖτα τίθενται
urn:cts:greekLit:tlg0012.tlg002.omar:17.270	ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ
urn:cts:greekLit:tlg0012.tlg002.omar:17.271	ἠπύει, ἣν ἄρα δαιτὶ θεοὶ ποίησαν ἑταίρην.”
urn:cts:greekLit:tlg0012.tlg002.omar:17.272	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:17.273	“ῥεῖ' ἔγνως, ἐπεὶ οὐδὲ τά τ' ἄλλα πέρ ἐσς' ἀνοήμων.
urn:cts:greekLit:tlg0012.tlg002.omar:17.274	ἀλλ' ἄγε δὴ φραζώμεθ' ὅπως ἔσται τάδε ἔργα.
urn:cts:greekLit:tlg0012.tlg002.omar:17.275	ἠὲ σὺ πρῶτος ἔσελθε δόμους εὖ ναιετάοντας,
urn:cts:greekLit:tlg0012.tlg002.omar:17.276	δύσεο δὲ μνηστῆρας, ἐγὼ δ' ὑπολείψομαι αὐτοῦ:
urn:cts:greekLit:tlg0012.tlg002.omar:17.277	εἰ δ' ἐθέλεις, ἐπίμεινον, ἐγὼ δ' εἶμι προπάροιθε:
urn:cts:greekLit:tlg0012.tlg002.omar:17.278	μηδὲ σὺ δηθύνειν, μή τίς ς' ἔκτοσθε νοήσας
urn:cts:greekLit:tlg0012.tlg002.omar:17.279	ἢ βάλῃ ἢ ἐλάσῃ: τὰ δέ σε φράζεσθαι ἄνωγα.”
urn:cts:greekLit:tlg0012.tlg002.omar:17.280	τὸν δ' ἠμείβετ' ἔπειτα πολύτλας δῖος ̓Οδυσσεύς:
urn:cts:greekLit:tlg0012.tlg002.omar:17.281	γιγνώσκω, φρονέω: τά γε δὴ νοέοντι κελεύεις.
urn:cts:greekLit:tlg0012.tlg002.omar:17.282	ἀλλ' ἔρχευ προπάροιθεν, ἐγὼ δ' ὑπολείψομαι αὐτοῦ.
urn:cts:greekLit:tlg0012.tlg002.omar:17.283	οὐ γάρ τι πληγέων ἀδαήμων οὐδὲ βολάων:
urn:cts:greekLit:tlg0012.tlg002.omar:17.284	τολμήεις μοι θυμός, ἐπεὶ κακὰ πολλὰ πέπονθα
urn:cts:greekLit:tlg0012.tlg002.omar:17.285	κύμασι καὶ πολέμῳ: μετὰ καὶ τόδε τοῖσι γενέσθω:
urn:cts:greekLit:tlg0012.tlg002.omar:17.286	γαστέρα δ' οὔ πως ἔστιν ἀποκρύψαι μεμαυῖαν,
urn:cts:greekLit:tlg0012.tlg002.omar:17.287	οὐλομένην, ἣ πολλὰ κάκ' ἀνθρώποισι δίδωσι,
urn:cts:greekLit:tlg0012.tlg002.omar:17.288	τῆς ἕνεκεν καὶ νῆες ἐύ̈ζυγοι ὁπλίζονται
urn:cts:greekLit:tlg0012.tlg002.omar:17.289	πόντον ἐπ' ἀτρύγετον, κακὰ δυσμενέεσσι φέρουσαι.”
urn:cts:greekLit:tlg0012.tlg002.omar:17.290	ὣς οἱ μὲν τοιαῦτα πρὸς ἀλλήλους ἀγόρευον:
urn:cts:greekLit:tlg0012.tlg002.omar:17.291	ἂν δὲ κύων κεφαλήν τε καὶ οὔατα κείμενος ἔσχεν,
urn:cts:greekLit:tlg0012.tlg002.omar:17.292	̓́Αργος, ̓Οδυσσῆος ταλασίφρονος, ὅν ῥά ποτ' αὐτὸς
urn:cts:greekLit:tlg0012.tlg002.omar:17.293	θρέψε μέν, οὐδ' ἀπόνητο, πάρος δ' εἰς ̓́Ιλιον ἱρὴν
urn:cts:greekLit:tlg0012.tlg002.omar:17.294	ᾤχετο. τὸν δὲ πάροιθεν ἀγίνεσκον νέοι ἄνδρες
urn:cts:greekLit:tlg0012.tlg002.omar:17.295	αἶγας ἐπ' ἀγροτέρας ἠδὲ πρόκας ἠδὲ λαγωούς:
urn:cts:greekLit:tlg0012.tlg002.omar:17.296	δὴ τότε κεῖτ' ἀπόθεστος ἀποιχομένοιο ἄνακτος,
urn:cts:greekLit:tlg0012.tlg002.omar:17.297	ἐν πολλῇ κόπρῳ, ἥ οἱ προπάροιθε θυράων
urn:cts:greekLit:tlg0012.tlg002.omar:17.298	ἡμιόνων τε βοῶν τε ἅλις κέχυτ', ὄφρ' ἂν ἄγοιεν
urn:cts:greekLit:tlg0012.tlg002.omar:17.299	δμῶες ̓Οδυσσῆος τέμενος μέγα κοπρήσοντες:
urn:cts:greekLit:tlg0012.tlg002.omar:17.300	ἔνθα κύων κεῖτ' ̓́Αργος,  ἐνίπλειος κυνοραιστέων.
urn:cts:greekLit:tlg0012.tlg002.omar:17.301	δὴ τότε γ', ὡς ἐνόησεν ̓Οδυσσέα ἐγγὺς ἐόντα,
urn:cts:greekLit:tlg0012.tlg002.omar:17.302	οὐρῇ μέν ῥ' ὅ γ' ἔσηνε καὶ οὔατα κάββαλεν ἄμφω,
urn:cts:greekLit:tlg0012.tlg002.omar:17.303	ἆσσον δ' οὐκέτ' ἔπειτα δυνήσατο οἷο ἄνακτος
urn:cts:greekLit:tlg0012.tlg002.omar:17.304	ἐλθέμεν: αὐτὰρ ὁ νόσφιν ἰδὼν ἀπομόρξατο δάκρυ,
urn:cts:greekLit:tlg0012.tlg002.omar:17.305	ῥεῖα λαθὼν Εὔμαιον,  ἄφαρ δ' ἐρεείνετο μύθῳ:
urn:cts:greekLit:tlg0012.tlg002.omar:17.306	“Εὔμαι', ἦ μάλα θαῦμα, κύων ὅδε κεῖτ' ἐνὶ κόπρῳ.
urn:cts:greekLit:tlg0012.tlg002.omar:17.307	καλὸς μὲν δέμας ἐστίν, ἀτὰρ τόδε γ' οὐ σάφα οἶδα,
urn:cts:greekLit:tlg0012.tlg002.omar:17.308	εἰ δὴ καὶ ταχὺς ἔσκε θέειν ἐπὶ εἴδεϊ τῷδε,
urn:cts:greekLit:tlg0012.tlg002.omar:17.309	ἦ αὔτως οἷοί τε τραπεζῆες κύνες ἀνδρῶν
urn:cts:greekLit:tlg0012.tlg002.omar:17.310	γίγνοντ': ἀγλαί̈ης δ' ἕνεκεν κομέουσιν ἄνακτες.”
urn:cts:greekLit:tlg0012.tlg002.omar:17.311	τὸν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:17.312	“καὶ λίην ἀνδρός γε κύων ὅδε τῆλε θανόντος.
urn:cts:greekLit:tlg0012.tlg002.omar:17.313	εἰ τοιόσδ' εἴη ἠμὲν δέμας ἠδὲ καὶ ἔργα,
urn:cts:greekLit:tlg0012.tlg002.omar:17.314	οἷόν μιν Τροίηνδε κιὼν κατέλειπεν ̓Οδυσσεύς,
urn:cts:greekLit:tlg0012.tlg002.omar:17.315	αἶψά κε θηήσαιο ἰδὼν ταχυτῆτα καὶ ἀλκήν.
urn:cts:greekLit:tlg0012.tlg002.omar:17.316	οὐ μὲν γάρ τι φύγεσκε βαθείης βένθεσιν ὕλης
urn:cts:greekLit:tlg0012.tlg002.omar:17.317	κνώδαλον, ὅττι δίοιτο: καὶ ἴχνεσι γὰρ περιῄδη:
urn:cts:greekLit:tlg0012.tlg002.omar:17.318	νῦν δ' ἔχεται κακότητι, ἄναξ δέ οἱ ἄλλοθι πάτρης
urn:cts:greekLit:tlg0012.tlg002.omar:17.319	ὤλετο, τὸν δὲ γυναῖκες ἀκηδέες οὐ κομέουσι.
urn:cts:greekLit:tlg0012.tlg002.omar:17.320	δμῶες δ',  εὖτ' ἂν μηκέτ' ἐπικρατέωσιν ἄνακτες,
urn:cts:greekLit:tlg0012.tlg002.omar:17.321	οὐκέτ' ἔπειτ' ἐθέλουσιν ἐναίσιμα ἐργάζεσθαι:
urn:cts:greekLit:tlg0012.tlg002.omar:17.322	ἥμισυ γάρ τ' ἀρετῆς ἀποαίνυται εὐρύοπα Ζεὺς
urn:cts:greekLit:tlg0012.tlg002.omar:17.323	ἀνέρος, εὖτ' ἄν μιν κατὰ δούλιον ἦμαρ ἕλῃσιν.”
urn:cts:greekLit:tlg0012.tlg002.omar:17.324	ὣς εἰπὼν εἰσῆλθε δόμους εὖ ναιετάοντας,
urn:cts:greekLit:tlg0012.tlg002.omar:17.325	βῆ δ' ἰθὺς μεγάροιο μετὰ μνηστῆρας ἀγαυούς.
urn:cts:greekLit:tlg0012.tlg002.omar:17.326	̓́Αργον δ' αὖ κατὰ μοῖρ' ἔλαβεν μέλανος θανάτοιο,
urn:cts:greekLit:tlg0012.tlg002.omar:17.327	αὐτίκ' ἰδόντ' ̓Οδυσῆα ἐεικοστῷ ἐνιαυτῷ.
urn:cts:greekLit:tlg0012.tlg002.omar:17.328	τὸν δὲ πολὺ πρῶτος ἴδε Τηλέμαχος θεοειδὴς
urn:cts:greekLit:tlg0012.tlg002.omar:17.329	ἐρχόμενον κατὰ δῶμα συβώτην, ὦκα δ' ἔπειτα
urn:cts:greekLit:tlg0012.tlg002.omar:17.330	νεῦς' ἐπὶ οἷ καλέσας: ὁ δὲ παπτήνας ἕλε δίφρον
urn:cts:greekLit:tlg0012.tlg002.omar:17.331	κείμενον, ἔνθα τε δαιτρὸς ἐφίζεσκε κρέα πολλὰ
urn:cts:greekLit:tlg0012.tlg002.omar:17.332	δαιόμενος μνηστῆρσι δόμον κάτα δαινυμένοισι:
urn:cts:greekLit:tlg0012.tlg002.omar:17.333	τὸν κατέθηκε φέρων πρὸς Τηλεμάχοιο τράπεζαν
urn:cts:greekLit:tlg0012.tlg002.omar:17.334	ἀντίον, ἔνθα δ' ἄρ' αὐτὸς ἐφέζετο: τῷ δ' ἄρα κῆρυξ
urn:cts:greekLit:tlg0012.tlg002.omar:17.335	μοῖραν ἑλὼν ἐτίθει κανέου τ' ἐκ σῖτον ἀείρας.
urn:cts:greekLit:tlg0012.tlg002.omar:17.336	ἀγχίμολον δὲ μετ' αὐτὸν ἐδύσετο δώματ' ̓Οδυσσεύς,
urn:cts:greekLit:tlg0012.tlg002.omar:17.337	πτωχῷ λευγαλέῳ ἐναλίγκιος ἠδὲ γέροντι,
urn:cts:greekLit:tlg0012.tlg002.omar:17.338	σκηπτόμενος: τὰ δὲ λυγρὰ περὶ χροί̈ εἵματα ἕστο.
urn:cts:greekLit:tlg0012.tlg002.omar:17.339	ἷζε δ' ἐπὶ μελίνου οὐδοῦ ἔντοσθε θυράων,
urn:cts:greekLit:tlg0012.tlg002.omar:17.340	κλινάμενος σταθμῷ κυπαρισσίνῳ,  ὅν ποτε τέκτων
urn:cts:greekLit:tlg0012.tlg002.omar:17.341	ξέσσεν ἐπισταμένως καὶ ἐπὶ στάθμην ἴθυνεν.
urn:cts:greekLit:tlg0012.tlg002.omar:17.342	Τηλέμαχος δ' ἐπὶ οἷ καλέσας προσέειπε συβώτην,
urn:cts:greekLit:tlg0012.tlg002.omar:17.343	ἄρτον τ' οὖλον ἑλὼν περικαλλέος ἐκ κανέοιο
urn:cts:greekLit:tlg0012.tlg002.omar:17.344	καὶ κρέας, ὥς οἱ χεῖρες ἐχάνδανον ἀμφιβαλόντι:
urn:cts:greekLit:tlg0012.tlg002.omar:17.345	“δὸς τῷ ξείνῳ ταῦτα φέρων αὐτόν τε κέλευε
urn:cts:greekLit:tlg0012.tlg002.omar:17.346	αἰτίζειν μάλα πάντας ἐποιχόμενον μνηστῆρας:
urn:cts:greekLit:tlg0012.tlg002.omar:17.347	αἰδὼς δ' οὐκ ἀγαθὴ κεχρημένῳ ἀνδρὶ παρεῖναι.”
urn:cts:greekLit:tlg0012.tlg002.omar:17.348	ὣς φάτο, βῆ δὲ συφορβός, ἐπεὶ τὸν μῦθον ἄκουσεν,
urn:cts:greekLit:tlg0012.tlg002.omar:17.349	ἀγχοῦ δ' ἱστάμενος ἔπεα πτερόεντ' ἀγόρευε:
urn:cts:greekLit:tlg0012.tlg002.omar:17.350	“Τηλέμαχός τοι,  ξεῖνε, διδοῖ τάδε, καί σε κελεύει
urn:cts:greekLit:tlg0012.tlg002.omar:17.351	αἰτίζειν μάλα πάντας ἐποιχόμενον μνηστῆρας:
urn:cts:greekLit:tlg0012.tlg002.omar:17.352	αἰδῶ δ' οὐκ ἀγαθήν φης' ἔμμεναι ἀνδρὶ προί̈κτῃ.”
urn:cts:greekLit:tlg0012.tlg002.omar:17.353	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:17.354	“Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,
urn:cts:greekLit:tlg0012.tlg002.omar:17.355	καί οἱ πάντα γένοιθ' ὅσσα φρεσὶν ᾗσι μενοινᾷ.”
urn:cts:greekLit:tlg0012.tlg002.omar:17.356	ἦ ῥα καὶ ἀμφοτέρῃσιν ἐδέξατο καὶ κατέθηκεν
urn:cts:greekLit:tlg0012.tlg002.omar:17.357	αὖθι ποδῶν προπάροιθεν, ἀεικελίης ἐπὶ πήρης,
urn:cts:greekLit:tlg0012.tlg002.omar:17.358	ἤσθιε δ' ἧος ἀοιδὸς ἐνὶ μεγάροισιν ἄειδεν:
urn:cts:greekLit:tlg0012.tlg002.omar:17.359	εὖθ' ὁ δεδειπνήκειν, ὁ δ' ἐπαύετο θεῖος ἀοιδός.
urn:cts:greekLit:tlg0012.tlg002.omar:17.360	μνηστῆρες δ' ὁμάδησαν ἀνὰ μέγαρ'.  αὐτὰρ ̓Αθήνη,
urn:cts:greekLit:tlg0012.tlg002.omar:17.361	ἄγχι παρισταμένη Λαερτιάδην ̓Οδυσῆα
urn:cts:greekLit:tlg0012.tlg002.omar:17.362	ὤτρυν', ὡς ἂν πύρνα κατὰ μνηστῆρας ἀγείροι,
urn:cts:greekLit:tlg0012.tlg002.omar:17.363	γνοίη θ' οἵ τινές εἰσιν ἐναίσιμοι οἵ τ' ἀθέμιστοι:
urn:cts:greekLit:tlg0012.tlg002.omar:17.364	ἀλλ' οὐδ' ὥς τιν' ἔμελλ' ἀπαλεξήσειν κακότητος.
urn:cts:greekLit:tlg0012.tlg002.omar:17.365	βῆ δ' ἴμεν αἰτήσων ἐνδέξια φῶτα ἕκαστον,
urn:cts:greekLit:tlg0012.tlg002.omar:17.366	πάντοσε χεῖρ' ὀρέγων, ὡς εἰ πτωχὸς πάλαι εἴη.
urn:cts:greekLit:tlg0012.tlg002.omar:17.367	οἱ δ' ἐλεαίροντες δίδοσαν, καὶ ἐθάμβεον αὐτόν,
urn:cts:greekLit:tlg0012.tlg002.omar:17.368	ἀλλήλους τ' εἴροντο τίς εἴη καὶ πόθεν ἔλθοι.
urn:cts:greekLit:tlg0012.tlg002.omar:17.369	τοῖσι δὲ καὶ μετέειπε Μελάνθιος, αἰπόλος αἰγῶν:
urn:cts:greekLit:tlg0012.tlg002.omar:17.370	“κέκλυτέ μευ,  μνηστῆρες ἀγακλειτῆς βασιλείης,
urn:cts:greekLit:tlg0012.tlg002.omar:17.371	τοῦδε περὶ ξείνου: ἦ γάρ μιν πρόσθεν ὄπωπα.
urn:cts:greekLit:tlg0012.tlg002.omar:17.372	ἦ τοι μέν οἱ δεῦρο συβώτης ἡγεμόνευεν,
urn:cts:greekLit:tlg0012.tlg002.omar:17.373	αὐτὸν δ' οὐ σάφα οἶδα, πόθεν γένος εὔχεται εἶναι.”
urn:cts:greekLit:tlg0012.tlg002.omar:17.374	ὣς ἔφατ', ̓Αντίνοος δ' ἔπεσιν νείκεσσε συβώτην:
urn:cts:greekLit:tlg0012.tlg002.omar:17.375	“ὦ ἀρίγνωτε συβῶτα,  τίη δὲ σὺ τόνδε πόλινδε
urn:cts:greekLit:tlg0012.tlg002.omar:17.376	ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,
urn:cts:greekLit:tlg0012.tlg002.omar:17.377	πτωχοὶ ἀνιηροί, δαιτῶν ἀπολυμαντῆρες;
urn:cts:greekLit:tlg0012.tlg002.omar:17.378	ἦ ὄνοσαι ὅτι τοι βίοτον κατέδουσιν ἄνακτος
urn:cts:greekLit:tlg0012.tlg002.omar:17.379	ἐνθάδ' ἀγειρόμενοι, σὺ δὲ καὶ προτὶ τόνδ' ἐκάλεσσας;”
urn:cts:greekLit:tlg0012.tlg002.omar:17.380	τὸν δ' ἀπαμειβόμενος προσέφης,  Εὔμαιε συβῶτα:
urn:cts:greekLit:tlg0012.tlg002.omar:17.381	“̓Αντίνο', οὐ μὲν καλὰ καὶ ἐσθλὸς ἐὼν ἀγορεύεις:
urn:cts:greekLit:tlg0012.tlg002.omar:17.382	τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν
urn:cts:greekLit:tlg0012.tlg002.omar:17.383	ἄλλον γ', εἰ μὴ τῶν οἳ δημιοεργοὶ ἔασι,
urn:cts:greekLit:tlg0012.tlg002.omar:17.384	μάντιν ἢ ἰητῆρα κακῶν ἢ τέκτονα δούρων,
urn:cts:greekLit:tlg0012.tlg002.omar:17.385	ἢ καὶ θέσπιν ἀοιδόν,  ὅ κεν τέρπῃσιν ἀείδων;
urn:cts:greekLit:tlg0012.tlg002.omar:17.386	οὗτοι γὰρ κλητοί γε βροτῶν ἐπ' ἀπείρονα γαῖαν:
urn:cts:greekLit:tlg0012.tlg002.omar:17.387	πτωχὸν δ' οὐκ ἄν τις καλέοι τρύξοντα ἓ αὐτόν.
urn:cts:greekLit:tlg0012.tlg002.omar:17.388	ἀλλ' αἰεὶ χαλεπὸς περὶ πάντων εἶς μνηστήρων
urn:cts:greekLit:tlg0012.tlg002.omar:17.389	δμωσὶν ̓Οδυσσῆος, πέρι δ' αὖτ' ἐμοί: αὐτὰρ ἐγώ γε
urn:cts:greekLit:tlg0012.tlg002.omar:17.390	οὐκ ἀλέγω,  ἧός μοι ἐχέφρων Πηνελόπεια
urn:cts:greekLit:tlg0012.tlg002.omar:17.391	ζώει ἐνὶ μεγάροις καὶ Τηλέμαχος θεοειδής.”
urn:cts:greekLit:tlg0012.tlg002.omar:17.392	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:17.393	“σίγα, μή μοι τοῦτον ἀμείβεο πολλὰ ἔπεσσιν:
urn:cts:greekLit:tlg0012.tlg002.omar:17.394	̓Αντίνοος δ' εἴωθε κακῶς ἐρεθιζέμεν αἰεὶ
urn:cts:greekLit:tlg0012.tlg002.omar:17.395	μύθοισιν χαλεποῖσιν,  ἐποτρύνει δὲ καὶ ἄλλους.”
urn:cts:greekLit:tlg0012.tlg002.omar:17.396	ἦ ῥα καὶ ̓Αντίνοον ἔπεα πτερόεντα προσηύδα:
urn:cts:greekLit:tlg0012.tlg002.omar:17.397	“̓Αντίνο', ἦ μευ καλὰ πατὴρ ὣς κήδεαι υἷος,
urn:cts:greekLit:tlg0012.tlg002.omar:17.398	ὃς τὸν ξεῖνον ἄνωγας ἀπὸ μεγάροιο διέσθαι
urn:cts:greekLit:tlg0012.tlg002.omar:17.399	μύθῳ ἀναγκαίῳ: μὴ τοῦτο θεὸς τελέσειε.
urn:cts:greekLit:tlg0012.tlg002.omar:17.400	δός οἱ ἑλών: οὔ τοι φθονέω: κέλομαι γὰρ ἐγώ γε:
urn:cts:greekLit:tlg0012.tlg002.omar:17.401	μήτ' οὖν μητέρ' ἐμὴν ἅζευ τό γε μήτε τιν' ἄλλον
urn:cts:greekLit:tlg0012.tlg002.omar:17.402	δμώων, οἳ κατὰ δώματ' ̓Οδυσσῆος θείοιο.
urn:cts:greekLit:tlg0012.tlg002.omar:17.403	ἀλλ' οὔ τοι τοιοῦτον ἐνὶ στήθεσσι νόημα:
urn:cts:greekLit:tlg0012.tlg002.omar:17.404	αὐτὸς γὰρ φαγέμεν πολὺ βούλεαι ἢ δόμεν ἄλλῳ.”
urn:cts:greekLit:tlg0012.tlg002.omar:17.405	τὸν δ' αὖτ' ̓Αντίνοος ἀπαμειβόμενος προσέειπε:
urn:cts:greekLit:tlg0012.tlg002.omar:17.406	“Τηλέμαχ' ὑψαγόρη, μένος ἄσχετε, ποῖον ἔειπες.
urn:cts:greekLit:tlg0012.tlg002.omar:17.407	εἴ οἱ τόσσον ἅπαντες ὀρέξειαν μνηστῆρες,
urn:cts:greekLit:tlg0012.tlg002.omar:17.408	καί κέν μιν τρεῖς μῆνας ἀπόπροθεν οἶκος ἐρύκοι.”
urn:cts:greekLit:tlg0012.tlg002.omar:17.409	ὣς ἄρ' ἔφη, καὶ θρῆνυν ἑλὼν ὑπέφηνε τραπέζης
urn:cts:greekLit:tlg0012.tlg002.omar:17.410	κείμενον,  ᾧ ῥ' ἔπεχεν λιπαροὺς πόδας εἰλαπινάζων:
urn:cts:greekLit:tlg0012.tlg002.omar:17.411	οἱ δ' ἄλλοι πάντες δίδοσαν, πλῆσαν δ' ἄρα πήρην
urn:cts:greekLit:tlg0012.tlg002.omar:17.412	σίτου καὶ κρειῶν: τάχα δὴ καὶ ἔμελλεν ̓Οδυσσεὺς
urn:cts:greekLit:tlg0012.tlg002.omar:17.413	αὖτις ἐπ' οὐδὸν ἰὼν προικὸς γεύσεσθαι ̓Αχαιῶν:
urn:cts:greekLit:tlg0012.tlg002.omar:17.414	στῆ δὲ παρ' ̓Αντίνοον, καί μιν πρὸς μῦθον ἔειπε:
urn:cts:greekLit:tlg0012.tlg002.omar:17.415	“δός,  φίλος: οὐ μέν μοι δοκέεις ὁ κάκιστος ̓Αχαιῶν
urn:cts:greekLit:tlg0012.tlg002.omar:17.416	ἔμμεναι, ἀλλ' ὤριστος, ἐπεὶ βασιλῆϊ ἔοικας.
urn:cts:greekLit:tlg0012.tlg002.omar:17.417	τῷ σε χρὴ δόμεναι καὶ λώϊον ἠέ περ ἄλλοι
urn:cts:greekLit:tlg0012.tlg002.omar:17.418	σίτου: ἐγὼ δέ κέ σε κλείω κατ' ἀπείρονα γαῖαν.
urn:cts:greekLit:tlg0012.tlg002.omar:17.419	καὶ γὰρ ἐγώ ποτε οἶκον ἐν ἀνθρώποισιν ἔναιον
urn:cts:greekLit:tlg0012.tlg002.omar:17.420	ὄλβιος ἀφνειὸν καὶ πολλάκι δόσκον ἀλήτῃ,
urn:cts:greekLit:tlg0012.tlg002.omar:17.421	τοίῳ ὁποῖος ἔοι καὶ ὅτευ κεχρημένος ἔλθοι:
urn:cts:greekLit:tlg0012.tlg002.omar:17.422	ἦσαν δὲ δμῶες μάλα μυρίοι ἄλλα τε πολλὰ
urn:cts:greekLit:tlg0012.tlg002.omar:17.423	οἷσίν τ' εὖ ζώουσι καὶ ἀφνειοὶ καλέονται.
urn:cts:greekLit:tlg0012.tlg002.omar:17.424	ἀλλὰ Ζεὺς ἀλάπαξε Κρονίων—ἤθελε γάρ που—
urn:cts:greekLit:tlg0012.tlg002.omar:17.425	ὅς μ' ἅμα ληϊστῆρσι πολυπλάγκτοισιν ἀνῆκεν
urn:cts:greekLit:tlg0012.tlg002.omar:17.426	Αἴγυπτόνδ' ἰέναι, δολιχὴν ὁδόν, ὄφρ' ἀπολοίμην.
urn:cts:greekLit:tlg0012.tlg002.omar:17.427	στῆσα δ' ἐν Αἰγύπτῳ ποταμῷ νέας ἀμφιελίσσας.
urn:cts:greekLit:tlg0012.tlg002.omar:17.428	ἔνθ' ἦ τοι μὲν ἐγὼ κελόμην ἐρίηρας ἑταίρους
urn:cts:greekLit:tlg0012.tlg002.omar:17.429	αὐτοῦ πὰρ νήεσσι μένειν καὶ νῆας ἔρυσθαι,
urn:cts:greekLit:tlg0012.tlg002.omar:17.430	ὀπτῆρας δὲ κατὰ σκοπιὰς ὤτρυνα νέεσθαι.
urn:cts:greekLit:tlg0012.tlg002.omar:17.431	οἱ δ' ὕβρει εἴξαντες, ἐπισπόμενοι μένεϊ σφῷ,
urn:cts:greekLit:tlg0012.tlg002.omar:17.432	αἶψα μάλ' Αἰγυπτίων ἀνδρῶν περικαλλέας ἀγροὺς
urn:cts:greekLit:tlg0012.tlg002.omar:17.433	πόρθεον, ἐκ δὲ γυναῖκας ἄγον καὶ νήπια τέκνα,
urn:cts:greekLit:tlg0012.tlg002.omar:17.434	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
urn:cts:greekLit:tlg0012.tlg002.omar:17.435	οἱ δὲ βοῆς ἀί̈οντες ἅμ' ἠοῖ φαινομένηφιν
urn:cts:greekLit:tlg0012.tlg002.omar:17.436	ἦλθον: πλῆτο δὲ πᾶν πεδίον πεζῶν τε καὶ ἵππων
urn:cts:greekLit:tlg0012.tlg002.omar:17.437	χαλκοῦ τε στεροπῆς: ἐν δὲ Ζεὺς τερπικέραυνος
urn:cts:greekLit:tlg0012.tlg002.omar:17.438	φύζαν ἐμοῖς ἑτάροισι κακὴν βάλεν, οὐδέ τις ἔτλη
urn:cts:greekLit:tlg0012.tlg002.omar:17.439	στῆναι ἐναντίβιον: περὶ γὰρ κακὰ πάντοθεν ἔστη.
urn:cts:greekLit:tlg0012.tlg002.omar:17.440	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
urn:cts:greekLit:tlg0012.tlg002.omar:17.441	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
urn:cts:greekLit:tlg0012.tlg002.omar:17.442	αὐτὰρ ἔμ' ἐς Κύπρον ξείνῳ δόσαν ἀντιάσαντι,
urn:cts:greekLit:tlg0012.tlg002.omar:17.443	Δμήτορι ̓Ιασίδῃ, ὃς Κύπρου ἶφι ἄνασσεν:
urn:cts:greekLit:tlg0012.tlg002.omar:17.444	ἔνθεν δὴ νῦν δεῦρο τόδ' ἵκω πήματα πάσχων.”
urn:cts:greekLit:tlg0012.tlg002.omar:17.445	τὸν δ' αὖτ' ̓Αντίνοος ἀπαμείβετο φώνησέν τε:
urn:cts:greekLit:tlg0012.tlg002.omar:17.446	“τίς δαίμων τόδε πῆμα προσήγαγε, δαιτὸς ἀνίην;
urn:cts:greekLit:tlg0012.tlg002.omar:17.447	στῆθ' οὕτως ἐς μέσσον, ἐμῆς ἀπάνευθε τραπέζης,
urn:cts:greekLit:tlg0012.tlg002.omar:17.448	μὴ τάχα πικρὴν Αἴγυπτον καὶ Κύπρον ἵκηαι:
urn:cts:greekLit:tlg0012.tlg002.omar:17.449	ὥς τις θαρσαλέος καὶ ἀναιδής ἐσσι προί̈κτης.
urn:cts:greekLit:tlg0012.tlg002.omar:17.450	ἑξείης πάντεσσι παρίστασαι: οἱ δὲ διδοῦσι
urn:cts:greekLit:tlg0012.tlg002.omar:17.451	μαψιδίως, ἐπεὶ οὔ τις ἐπίσχεσις οὐδ' ἐλεητὺς
urn:cts:greekLit:tlg0012.tlg002.omar:17.452	ἀλλοτρίων χαρίσασθαι, ἐπεὶ πάρα πολλὰ ἑκάστῳ.”
urn:cts:greekLit:tlg0012.tlg002.omar:17.453	τὸν δ' ἀναχωρήσας προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:17.454	“ὢ πόποι, οὐκ ἄρα σοί γ' ἐπὶ εἴδεϊ καὶ φρένες ἦσαν:
urn:cts:greekLit:tlg0012.tlg002.omar:17.455	οὐ σύ γ' ἂν ἐξ οἴκου σῷ ἐπιστάτῃ οὐδ' ἅλα δοίης,
urn:cts:greekLit:tlg0012.tlg002.omar:17.456	ὃς νῦν ἀλλοτρίοισι παρήμενος οὔ τί μοι ἔτλης
urn:cts:greekLit:tlg0012.tlg002.omar:17.457	σίτου ἀποπροελὼν δόμεναι: τὰ δὲ πολλὰ πάρεστιν.”
urn:cts:greekLit:tlg0012.tlg002.omar:17.458	ὣς ἔφατ', ̓Αντίνοος δ' ἐχολώσατο κηρόθι μᾶλλον,
urn:cts:greekLit:tlg0012.tlg002.omar:17.459	καί μιν ὑπόδρα ἰδὼν ἔπεα πτερόεντα προσηύδα:
urn:cts:greekLit:tlg0012.tlg002.omar:17.460	“νῦν δή ς' οὐκέτι καλὰ διὲκ μεγάροιό γ' ὀί̈ω
urn:cts:greekLit:tlg0012.tlg002.omar:17.461	ἂψ ἀναχωρήσειν, ὅτε δὴ καὶ ὀνείδεα βάζεις.”
urn:cts:greekLit:tlg0012.tlg002.omar:17.462	ὣς ἄρ' ἔφη, καὶ θρῆνυν ἑλὼν βάλε δεξιὸν ὦμον,
urn:cts:greekLit:tlg0012.tlg002.omar:17.463	πρυμνότατον κατὰ νῶτον: ὁ δ' ἐστάθη ἠύ̈τε πέτρη
urn:cts:greekLit:tlg0012.tlg002.omar:17.464	ἔμπεδον, οὐδ' ἄρα μιν σφῆλεν βέλος ̓Αντινόοιο,
urn:cts:greekLit:tlg0012.tlg002.omar:17.465	ἀλλ' ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.omar:17.466	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο, κὰδ δ' ἄρα πήρην
urn:cts:greekLit:tlg0012.tlg002.omar:17.467	θῆκεν ἐϋπλείην, μετὰ δὲ μνηστῆρσιν ἔειπε:
urn:cts:greekLit:tlg0012.tlg002.omar:17.468	“κέκλυτέ μευ, μνηστῆρες ἀγακλειτῆς βασιλείης,
urn:cts:greekLit:tlg0012.tlg002.omar:17.469	ὄφρ' εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.omar:17.470	οὐ μὰν οὔτ' ἄχος ἐστὶ μετὰ φρεσὶν οὔτε τι πένθος,
urn:cts:greekLit:tlg0012.tlg002.omar:17.471	ὁππότ' ἀνὴρ περὶ οἷσι μαχειόμενος κτεάτεσσι
urn:cts:greekLit:tlg0012.tlg002.omar:17.472	βλήεται, ἢ περὶ βουσὶν ἢ ἀργεννῇς ὀί̈εσσιν:
urn:cts:greekLit:tlg0012.tlg002.omar:17.473	αὐτὰρ ἔμ' ̓Αντίνοος βάλε γαστέρος εἵνεκα λυγρῆς,
urn:cts:greekLit:tlg0012.tlg002.omar:17.474	οὐλομένης, ἣ πολλὰ κάκ' ἀνθρώποισι δίδωσιν.
urn:cts:greekLit:tlg0012.tlg002.omar:17.475	ἀλλ' εἴ που πτωχῶν γε θεοὶ καὶ ̓Ερινύες εἰσίν,
urn:cts:greekLit:tlg0012.tlg002.omar:17.476	̓Αντίνοον πρὸ γάμοιο τέλος θανάτοιο κιχείη.”
urn:cts:greekLit:tlg0012.tlg002.omar:17.477	τὸν δ' αὖτ' ̓Αντίνοος προσέφη, Εὐπείθεος υἱός:
urn:cts:greekLit:tlg0012.tlg002.omar:17.478	“ἔσθι' ἕκηλος, ξεῖνε, καθήμενος, ἢ ἄπιθ' ἄλλῃ,
urn:cts:greekLit:tlg0012.tlg002.omar:17.479	μή σε νέοι διὰ δώματ' ἐρύσσως', οἷ' ἀγορεύεις,
urn:cts:greekLit:tlg0012.tlg002.omar:17.480	ἢ ποδὸς ἢ καὶ χειρός,  ἀποδρύψωσι δὲ πάντα.”
urn:cts:greekLit:tlg0012.tlg002.omar:17.481	ὣς ἔφαθ', οἱ δ' ἄρα πάντες ὑπερφιάλως νεμέσησαν:
urn:cts:greekLit:tlg0012.tlg002.omar:17.482	ὧδε δέ τις εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:17.483	“̓Αντίνο', οὐ μὲν κάλ' ἔβαλες δύστηνον ἀλήτην,
urn:cts:greekLit:tlg0012.tlg002.omar:17.484	οὐλόμεν', εἰ δή πού τις ἐπουράνιος θεός ἐστιν.
urn:cts:greekLit:tlg0012.tlg002.omar:17.485	καί τε θεοὶ ξείνοισιν ἐοικότες ἀλλοδαποῖσι,
urn:cts:greekLit:tlg0012.tlg002.omar:17.486	παντοῖοι τελέθοντες, ἐπιστρωφῶσι πόληας,
urn:cts:greekLit:tlg0012.tlg002.omar:17.487	ἀνθρώπων ὕβριν τε καὶ εὐνομίην ἐφορῶντες.”
urn:cts:greekLit:tlg0012.tlg002.omar:17.488	ὣς ἄρ' ἔφαν μνηστῆρες, ὁ δ' οὐκ ἐμπάζετο μύθων.
urn:cts:greekLit:tlg0012.tlg002.omar:17.489	Τηλέμαχος δ' ἐν μὲν κραδίῃ μέγα πένθος ἄεξε
urn:cts:greekLit:tlg0012.tlg002.omar:17.490	βλημένου, οὐδ' ἄρα δάκρυ χαμαὶ βάλεν ἐκ βλεφάροιϊν,
urn:cts:greekLit:tlg0012.tlg002.omar:17.491	ἀλλ' ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.omar:17.492	τοῦ δ' ὡς οὖν ἤκουσε περίφρων Πηνελόπεια
urn:cts:greekLit:tlg0012.tlg002.omar:17.493	βλημένου ἐν μεγάρῳ, μετ' ἄρα δμῳῇσιν ἔειπεν:
urn:cts:greekLit:tlg0012.tlg002.omar:17.494	“αἴθ' οὕτως αὐτόν σε βάλοι κλυτότοξος ̓Απόλλων.”
urn:cts:greekLit:tlg0012.tlg002.omar:17.495	τὴν δ' αὖτ' Εὐρυνόμη ταμίη πρὸς μῦθον ἔειπεν:
urn:cts:greekLit:tlg0012.tlg002.omar:17.496	“εἰ γὰρ ἐπ' ἀρῇσιν τέλος ἡμετέρῃσι γένοιτο:
urn:cts:greekLit:tlg0012.tlg002.omar:17.497	οὐκ ἄν τις τούτων γε ἐύ̈θρονον ̓Ηῶ ἵκοιτο.”
urn:cts:greekLit:tlg0012.tlg002.omar:17.498	τὴν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:17.499	“μαῖ', ἐχθροὶ μὲν πάντες, ἐπεὶ κακὰ μηχανόωνται:
urn:cts:greekLit:tlg0012.tlg002.omar:17.500	̓Αντίνοος δὲ μάλιστα μελαίνῃ κηρὶ ἔοικε.
urn:cts:greekLit:tlg0012.tlg002.omar:17.501	ξεῖνός τις δύστηνος ἀλητεύει κατὰ δῶμα
urn:cts:greekLit:tlg0012.tlg002.omar:17.502	ἀνέρας αἰτίζων: ἀχρημοσύνη γὰρ ἀνώγει:
urn:cts:greekLit:tlg0012.tlg002.omar:17.503	ἔνθ' ἄλλοι μὲν πάντες ἐνέπλησάν τ' ἔδοσάν τε,
urn:cts:greekLit:tlg0012.tlg002.omar:17.504	οὗτος δὲ θρήνυι πρυμνὸν βάλε δεξιὸν ὦμον.”
urn:cts:greekLit:tlg0012.tlg002.omar:17.505	ἡ μὲν ἄρ' ὣς ἀγόρευε μετὰ δμῳῇσι γυναιξίν,
urn:cts:greekLit:tlg0012.tlg002.omar:17.506	ἡμένη ἐν θαλάμῳ: ὁ δ' ἐδείπνεε δῖος ̓Οδυσσεύς:
urn:cts:greekLit:tlg0012.tlg002.omar:17.507	ἡ δ' ἐπὶ οἷ καλέσασα προσηύδα δῖον ὑφορβόν:
urn:cts:greekLit:tlg0012.tlg002.omar:17.508	“ἔρχεο, δῖ' Εὔμαιε, κιὼν τὸν ξεῖνον ἄνωχθι
urn:cts:greekLit:tlg0012.tlg002.omar:17.509	ἐλθέμεν, ὄφρα τί μιν προσπτύξομαι ἠδ' ἐρέωμαι
urn:cts:greekLit:tlg0012.tlg002.omar:17.510	εἴ που ̓Οδυσσῆος ταλασίφρονος ἠὲ πέπυσται
urn:cts:greekLit:tlg0012.tlg002.omar:17.511	ἢ ἴδεν ὀφθαλμοῖσι: πολυπλάγκτῳ γὰρ ἔοικε.”
urn:cts:greekLit:tlg0012.tlg002.omar:17.512	τὴν δ' ἀπαμειβόμενος προσέφης, Εὔμαιε συβῶτα
urn:cts:greekLit:tlg0012.tlg002.omar:17.513	“εἰ γάρ τοι, βασίλεια, σιωπήσειαν ̓Αχαιοί:
urn:cts:greekLit:tlg0012.tlg002.omar:17.514	οἷ' ὅ γε μυθεῖται, θέλγοιτό κέ τοι φίλον ἦτορ.
urn:cts:greekLit:tlg0012.tlg002.omar:17.515	τρεῖς γὰρ δή μιν νύκτας ἔχον,  τρία δ' ἤματ' ἔρυξα
urn:cts:greekLit:tlg0012.tlg002.omar:17.516	ἐν κλισίῃ: πρῶτον γὰρ ἔμ' ἵκετο νηὸς ἀποδράς:
urn:cts:greekLit:tlg0012.tlg002.omar:17.517	ἀλλ' οὔ πω κακότητα διήνυσεν ἣν ἀγορεύων.
urn:cts:greekLit:tlg0012.tlg002.omar:17.518	ὡς δ' ὅτ' ἀοιδὸν ἀνὴρ ποτιδέρκεται, ὅς τε θεῶν ἒξ
urn:cts:greekLit:tlg0012.tlg002.omar:17.519	ἀείδει δεδαὼς ἔπε' ἱμερόεντα βροτοῖσι,
urn:cts:greekLit:tlg0012.tlg002.omar:17.520	τοῦ δ' ἄμοτον μεμάασιν ἀκουέμεν,  ὁππότ' ἀείδῃ:
urn:cts:greekLit:tlg0012.tlg002.omar:17.521	ὣς ἐμὲ κεῖνος ἔθελγε παρήμενος ἐν μεγάροισι.
urn:cts:greekLit:tlg0012.tlg002.omar:17.522	φησὶ δ' ̓Οδυσσῆος ξεῖνος πατρώϊος εἶναι,
urn:cts:greekLit:tlg0012.tlg002.omar:17.523	Κρήτῃ ναιετάων, ὅθι Μίνωος γένος ἐστίν.
urn:cts:greekLit:tlg0012.tlg002.omar:17.524	ἔνθεν δὴ νῦν δεῦρο τόδ' ἵκετο πήματα πάσχων,
urn:cts:greekLit:tlg0012.tlg002.omar:17.525	προπροκυλινδόμενος: στεῦται δ' ̓Οδυσῆος ἀκοῦσαι,
urn:cts:greekLit:tlg0012.tlg002.omar:17.526	ἀγχοῦ, Θεσπρωτῶν ἀνδρῶν ἐν πίονι δήμῳ,
urn:cts:greekLit:tlg0012.tlg002.omar:17.527	ζωοῦ: πολλὰ δ' ἄγει κειμήλια ὅνδε δόμονδε.”
urn:cts:greekLit:tlg0012.tlg002.omar:17.528	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:17.529	“ἔρχεο, δεῦρο κάλεσσον, ἵν' ἀντίον αὐτὸς ἐνίσπῃ.
urn:cts:greekLit:tlg0012.tlg002.omar:17.530	οὗτοι δ' ἠὲ θύρῃσι καθήμενοι ἑψιαάσθων.
urn:cts:greekLit:tlg0012.tlg002.omar:17.531	ἢ αὐτοῦ κατὰ δώματ', ἐπεί σφισι θυμὸς ἐύ̈φρων.
urn:cts:greekLit:tlg0012.tlg002.omar:17.532	αὐτῶν μὲν γὰρ κτήματ' ἀκήρατα κεῖτ' ἐνὶ οἴκῳ,
urn:cts:greekLit:tlg0012.tlg002.omar:17.533	σῖτος καὶ μέθυ ἡδύ: τὰ μὲν οἰκῆες ἔδουσιν,
urn:cts:greekLit:tlg0012.tlg002.omar:17.534	οἱ δ' εἰς ἡμέτερον πωλεύμενοι ἤματα πάντα,
urn:cts:greekLit:tlg0012.tlg002.omar:17.535	βοῦς ἱερεύοντες καὶ ὄϊς καὶ πίονας αἶγας,
urn:cts:greekLit:tlg0012.tlg002.omar:17.536	εἰλαπινάζουσιν πίνουσί τε αἴθοπα οἶνον,
urn:cts:greekLit:tlg0012.tlg002.omar:17.537	μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,
urn:cts:greekLit:tlg0012.tlg002.omar:17.538	οἷος ̓Οδυσσεὺς ἔσκεν, ἀρὴν ἀπὸ οἴκου ἀμῦναι.
urn:cts:greekLit:tlg0012.tlg002.omar:17.539	εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,
urn:cts:greekLit:tlg0012.tlg002.omar:17.540	αἶψά κε σὺν ᾧ παιδὶ βίας ἀποτίσεται ἀνδρῶν.”
urn:cts:greekLit:tlg0012.tlg002.omar:17.541	ὣς φάτο, Τηλέμαχος δὲ μέγ' ἔπταρεν, ἀμφὶ δὲ δῶμα
urn:cts:greekLit:tlg0012.tlg002.omar:17.542	σμερδαλέον κονάβησε: γέλασσε δὲ Πηνελόπεια,
urn:cts:greekLit:tlg0012.tlg002.omar:17.543	αἶψα δ' ἄρ' Εὔμαιον ἔπεα πτερόεντα προσηύδα:
urn:cts:greekLit:tlg0012.tlg002.omar:17.544	“ἔρχεό μοι, τὸν ξεῖνον ἐναντίον ὧδε κάλεσσον.
urn:cts:greekLit:tlg0012.tlg002.omar:17.545	οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;
urn:cts:greekLit:tlg0012.tlg002.omar:17.546	τῷ κε καὶ οὐκ ἀτελὴς θάνατος μνηστῆρσι γένοιτο
urn:cts:greekLit:tlg0012.tlg002.omar:17.547	πᾶσι μάλ', οὐδέ κέ τις θάνατον καὶ κῆρας ἀλύξει.
urn:cts:greekLit:tlg0012.tlg002.omar:17.548	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:17.549	αἴ κ' αὐτὸν γνώω νημερτέα πάντ' ἐνέποντα,
urn:cts:greekLit:tlg0012.tlg002.omar:17.550	ἕσσω μιν χλαῖνάν τε χιτῶνά τε,  εἵματα καλά.”
urn:cts:greekLit:tlg0012.tlg002.omar:17.551	ὣς φάτο, βῆ δὲ συφορβός, ἐπεὶ τὸν μῦθον ἄκουσεν:
urn:cts:greekLit:tlg0012.tlg002.omar:17.552	ἀγχοῦ δ' ἱστάμενος ἔπεα πτερόεντα προσηύδα:
urn:cts:greekLit:tlg0012.tlg002.omar:17.553	“ξεῖνε πάτερ, καλέει σε περίφρων Πηνελόπεια,
urn:cts:greekLit:tlg0012.tlg002.omar:17.554	μήτηρ Τηλεμάχοιο: μεταλλῆσαί τί ἑ θυμὸς
urn:cts:greekLit:tlg0012.tlg002.omar:17.555	ἀμφὶ πόσει κέλεται,  καὶ κήδεά περ πεπαθυίῃ.
urn:cts:greekLit:tlg0012.tlg002.omar:17.556	εἰ δέ κέ σε γνώῃ νημερτέα πάντ' ἐνέποντα,
urn:cts:greekLit:tlg0012.tlg002.omar:17.557	ἕσσει σε χλαῖνάν τε χιτῶνά τε, τῶν σὺ μάλιστα
urn:cts:greekLit:tlg0012.tlg002.omar:17.558	χρηί̈ζεις: σῖτον δὲ καὶ αἰτίζων κατὰ δῆμον
urn:cts:greekLit:tlg0012.tlg002.omar:17.559	γαστέρα βοσκήσεις: δώσει δέ τοι ὅς κ' ἐθέλῃσι.”
urn:cts:greekLit:tlg0012.tlg002.omar:17.560	τὸν δ' αὖτε προσέειπε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:17.561	“Εὔμαι', αἶψά κ' ἐγὼ νημερτέα πάντ' ἐνέποιμι
urn:cts:greekLit:tlg0012.tlg002.omar:17.562	κούρῃ ̓Ικαρίοιο, περίφρονι Πηνελοπείῃ:
urn:cts:greekLit:tlg0012.tlg002.omar:17.563	οἶδα γὰρ εὖ περὶ κείνου, ὁμὴν δ' ἀνεδέγμεθ' ὀϊζύν.
urn:cts:greekLit:tlg0012.tlg002.omar:17.564	ἀλλὰ μνηστήρων χαλεπῶν ὑποδείδι' ὅμιλον,
urn:cts:greekLit:tlg0012.tlg002.omar:17.565	τῶν ὕβρις τε βίη τε σιδήρεον οὐρανὸν ἵκει.
urn:cts:greekLit:tlg0012.tlg002.omar:17.566	καὶ γὰρ νῦν, ὅτε μ' οὗτος ἀνὴρ κατὰ δῶμα κιόντα
urn:cts:greekLit:tlg0012.tlg002.omar:17.567	οὔ τι κακὸν ῥέξαντα βαλὼν ὀδύνῃσιν ἔδωκεν,
urn:cts:greekLit:tlg0012.tlg002.omar:17.568	οὔτε τι Τηλέμαχος τό γ' ἐπήρκεσεν οὔτε τις ἄλλος.
urn:cts:greekLit:tlg0012.tlg002.omar:17.569	τῷ νῦν Πηνελόπειαν ἐνὶ μεγάροισιν ἄνωχθι
urn:cts:greekLit:tlg0012.tlg002.omar:17.570	μεῖναι,  ἐπειγομένην περ, ἐς ἠέλιον καταδύντα:
urn:cts:greekLit:tlg0012.tlg002.omar:17.571	καὶ τότε μ' εἰρέσθω πόσιος πέρι νόστιμον ἦμαρ,
urn:cts:greekLit:tlg0012.tlg002.omar:17.572	ἀσσοτέρω καθίσασα παραὶ πυρί: εἵματα γάρ τοι
urn:cts:greekLit:tlg0012.tlg002.omar:17.573	λύγρ' ἔχω: οἶσθα καὶ αὐτός, ἐπεί σε πρῶθ' ἱκέτευσα.”
urn:cts:greekLit:tlg0012.tlg002.omar:17.574	ὣς φάτο, βῆ δὲ συφορβός, ἐπεὶ τὸν μῦθον ἄκουσε.
urn:cts:greekLit:tlg0012.tlg002.omar:17.575	τὸν δ' ὑπὲρ οὐδοῦ βάντα προσηύδα Πηνελόπεια:
urn:cts:greekLit:tlg0012.tlg002.omar:17.576	“οὐ σύ γ' ἄγεις, Εὔμαιε: τί τοῦτ' ἐνόησεν ἀλήτης;
urn:cts:greekLit:tlg0012.tlg002.omar:17.577	ἦ τινά που δείσας ἐξαίσιον ἦε καὶ ἄλλως
urn:cts:greekLit:tlg0012.tlg002.omar:17.578	αἰδεῖται κατὰ δῶμα; κακὸς δ' αἰδοῖος ἀλήτης.”
urn:cts:greekLit:tlg0012.tlg002.omar:17.579	τὴν δ' ἀπαμειβόμενος προσέφης, Εὔμαιε συβῶτα:
urn:cts:greekLit:tlg0012.tlg002.omar:17.580	“μυθεῖται κατὰ μοῖραν,  ἅ πέρ κ' οἴοιτο καὶ ἄλλος,
urn:cts:greekLit:tlg0012.tlg002.omar:17.581	ὕβριν ἀλυσκάζων ἀνδρῶν ὑπερηνορεόντων.
urn:cts:greekLit:tlg0012.tlg002.omar:17.582	ἀλλά σε μεῖναι ἄνωγεν ἐς ἠέλιον καταδύντα.
urn:cts:greekLit:tlg0012.tlg002.omar:17.583	καὶ δὲ σοὶ ὧδ' αὐτῇ πολὺ κάλλιον, ὦ βασίλεια,
urn:cts:greekLit:tlg0012.tlg002.omar:17.584	οἴην πρὸς ξεῖνον φάσθαι ἔπος ἠδ' ἐπακοῦσαι.”
urn:cts:greekLit:tlg0012.tlg002.omar:17.585	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:17.586	“οὐκ ἄφρων ὁ ξεῖνος: ὀί̈εται, ὥς περ ἂν εἴη:
urn:cts:greekLit:tlg0012.tlg002.omar:17.587	οὐ γάρ πού τινες ὧδε καταθνητῶν ἀνθρώπων
urn:cts:greekLit:tlg0012.tlg002.omar:17.588	ἀνέρες ὑβρίζοντες ἀτάσθαλα μηχανόωνται.”
urn:cts:greekLit:tlg0012.tlg002.omar:17.589	ἡ μὲν ἄρ' ὣς ἀγόρευεν, ὁ δ' ᾤχετο δῖος ὑφορβὸς
urn:cts:greekLit:tlg0012.tlg002.omar:17.590	μνηστήρων ἐς ὅμιλον,  ἐπεὶ διεπέφραδε πάντα.
urn:cts:greekLit:tlg0012.tlg002.omar:17.591	αἶψα δὲ Τηλέμαχον ἔπεα πτερόεντα προσηύδα,
urn:cts:greekLit:tlg0012.tlg002.omar:17.592	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
urn:cts:greekLit:tlg0012.tlg002.omar:17.593	“ὦ φίλ', ἐγὼ μὲν ἄπειμι, σύας καὶ κεῖνα φυλάξων,
urn:cts:greekLit:tlg0012.tlg002.omar:17.594	σὸν καὶ ἐμὸν βίοτον: σοὶ δ' ἐνθάδε πάντα μελόντων.
urn:cts:greekLit:tlg0012.tlg002.omar:17.595	αὐτὸν μέν σε πρῶτα σάω,  καὶ φράζεο θυμῷ
urn:cts:greekLit:tlg0012.tlg002.omar:17.596	μή τι πάθῃς: πολλοὶ δὲ κακὰ φρονέουσιν ̓Αχαιῶν,
urn:cts:greekLit:tlg0012.tlg002.omar:17.597	τοὺς Ζεὺς ἐξολέσειε πρὶν ἡμῖν πῆμα γενέσθαι.”
urn:cts:greekLit:tlg0012.tlg002.omar:17.598	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:17.599	“ἔσσεται οὕτως, ἄττα: σὺ δ' ἔρχεο δειελιήσας:
urn:cts:greekLit:tlg0012.tlg002.omar:17.600	ἠῶθεν δ' ἰέναι καὶ ἄγειν ἱερήϊα καλά:
urn:cts:greekLit:tlg0012.tlg002.omar:17.601	αὐτὰρ ἐμοὶ τάδε πάντα καὶ ἀθανάτοισι μελήσει.”
urn:cts:greekLit:tlg0012.tlg002.omar:17.602	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου,
urn:cts:greekLit:tlg0012.tlg002.omar:17.603	πλησάμενος δ' ἄρα θυμὸν ἐδητύος ἠδὲ ποτῆτος
urn:cts:greekLit:tlg0012.tlg002.omar:17.604	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε,
urn:cts:greekLit:tlg0012.tlg002.omar:17.605	πλεῖον δαιτυμόνων: οἱ δ' ὀρχηστυῖ καὶ ἀοιδῇ
urn:cts:greekLit:tlg0012.tlg002.omar:17.606	τέρποντ': ἤδη γὰρ καὶ ἐπήλυθε δείελον ἦμαρ.
urn:cts:greekLit:tlg0012.tlg002.omar:18.1	ἦλθε δ' ἐπὶ πτωχὸς πανδήμιος, ὃς κατὰ ἄστυ
urn:cts:greekLit:tlg0012.tlg002.omar:18.2	πτωχεύεσκ' ̓Ιθάκης, μετὰ δ' ἔπρεπε γαστέρι μάργῃ
urn:cts:greekLit:tlg0012.tlg002.omar:18.3	ἀζηχὲς φαγέμεν καὶ πιέμεν: οὐδέ οἱ ἦν ἲς
urn:cts:greekLit:tlg0012.tlg002.omar:18.4	οὐδὲ βίη, εἶδος δὲ μάλα μέγας ἦν ὁράασθαι.
urn:cts:greekLit:tlg0012.tlg002.omar:18.5	̓Αρναῖος δ' ὄνομ' ἔσκε: τὸ γὰρ θέτο πότνια μήτηρ
urn:cts:greekLit:tlg0012.tlg002.omar:18.6	ἐκ γενετῆς: ̓͂Ιρον δὲ νέοι κίκλησκον ἅπαντες,
urn:cts:greekLit:tlg0012.tlg002.omar:18.7	οὕνεκ' ἀπαγγέλλεσκε κιών, ὅτε πού τις ἀνώγοι:
urn:cts:greekLit:tlg0012.tlg002.omar:18.8	ὅς ῥ' ἐλθὼν ̓Οδυσῆα διώκετο οἷο δόμοιο,
urn:cts:greekLit:tlg0012.tlg002.omar:18.9	καί μιν νεικείων ἔπεα πτερόεντα προσηύδα:
urn:cts:greekLit:tlg0012.tlg002.omar:18.10	“εἶκε,  γέρον, προθύρου, μὴ δὴ τάχα καὶ ποδὸς ἕλκῃ.
urn:cts:greekLit:tlg0012.tlg002.omar:18.11	οὐκ ἀί̈εις ὅτι δή μοι ἐπιλλίζουσιν ἅπαντες,
urn:cts:greekLit:tlg0012.tlg002.omar:18.12	ἑλκέμεναι δὲ κέλονται; ἐγὼ δ' αἰσχύνομαι ἔμπης.
urn:cts:greekLit:tlg0012.tlg002.omar:18.13	ἀλλ' ἄνα, μὴ τάχα νῶϊν ἔρις καὶ χερσὶ γένηται.”
urn:cts:greekLit:tlg0012.tlg002.omar:18.14	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.15	“δαιμόνι',  οὔτε τί σε ῥέζω κακὸν οὔτ' ἀγορεύω,
urn:cts:greekLit:tlg0012.tlg002.omar:18.16	οὔτε τινὰ φθονέω δόμεναι καὶ πόλλ' ἀνελόντα.
urn:cts:greekLit:tlg0012.tlg002.omar:18.17	οὐδὸς δ' ἀμφοτέρους ὅδε χείσεται, οὐδέ τί σε χρὴ
urn:cts:greekLit:tlg0012.tlg002.omar:18.18	ἀλλοτρίων φθονέειν: δοκέεις δέ μοι εἶναι ἀλήτης
urn:cts:greekLit:tlg0012.tlg002.omar:18.19	ὥς περ ἐγών, ὄλβον δὲ θεοὶ μέλλουσιν ὀπάζειν.
urn:cts:greekLit:tlg0012.tlg002.omar:18.20	χερσὶ δὲ μή τι λίην προκαλίζεο,  μή με χολώσῃς,
urn:cts:greekLit:tlg0012.tlg002.omar:18.21	μή σε γέρων περ ἐὼν στῆθος καὶ χείλεα φύρσω
urn:cts:greekLit:tlg0012.tlg002.omar:18.22	αἵματος: ἡσυχίη δ' ἂν ἐμοὶ καὶ μᾶλλον ἔτ' εἴη
urn:cts:greekLit:tlg0012.tlg002.omar:18.23	αὔριον: οὐ μὲν γάρ τί ς' ὑποστρέψεσθαι ὀί̈ω
urn:cts:greekLit:tlg0012.tlg002.omar:18.24	δεύτερον ἐς μέγαρον Λαερτιάδεω ̓Οδυσῆος.”
urn:cts:greekLit:tlg0012.tlg002.omar:18.25	τὸν δὲ χολωσάμενος προσεφώνεεν ̓͂Ιρος ἀλήτης:
urn:cts:greekLit:tlg0012.tlg002.omar:18.26	“ὢ πόποι, ὡς ὁ μολοβρὸς ἐπιτροχάδην ἀγορεύει,
urn:cts:greekLit:tlg0012.tlg002.omar:18.27	γρηὶ̈ καμινοῖ ἶσος: ὃν ἂν κακὰ μητισαίμην
urn:cts:greekLit:tlg0012.tlg002.omar:18.28	κόπτων ἀμφοτέρῃσι, χαμαὶ δέ κε πάντας ὀδόντας
urn:cts:greekLit:tlg0012.tlg002.omar:18.29	γναθμῶν ἐξελάσαιμι συὸς ὣς ληϊβοτείρης.
urn:cts:greekLit:tlg0012.tlg002.omar:18.30	ζῶσαι νῦν,  ἵνα πάντες ἐπιγνώωσι καὶ οἵδε
urn:cts:greekLit:tlg0012.tlg002.omar:18.31	μαρναμένους: πῶς δ' ἂν σὺ νεωτέρῳ ἀνδρὶ μάχοιο;”
urn:cts:greekLit:tlg0012.tlg002.omar:18.32	ὣς οἱ μὲν προπάροιθε θυράων ὑψηλάων
urn:cts:greekLit:tlg0012.tlg002.omar:18.33	οὐδοῦ ἔπι ξεστοῦ πανθυμαδὸν ὀκριόωντο.
urn:cts:greekLit:tlg0012.tlg002.omar:18.34	τοῖϊν δὲ ξυνέηχ' ἱερὸν μένος ̓Αντινόοιο,
urn:cts:greekLit:tlg0012.tlg002.omar:18.35	ἡδὺ δ' ἄρ' ἐκγελάσας μετεφώνει μνηστήρεσσιν:
urn:cts:greekLit:tlg0012.tlg002.omar:18.36	“ὦ φίλοι, οὐ μέν πώ τι πάρος τοιοῦτον ἐτύχθη,
urn:cts:greekLit:tlg0012.tlg002.omar:18.37	οἵην τερπωλὴν θεὸς ἤγαγεν ἐς τόδε δῶμα.
urn:cts:greekLit:tlg0012.tlg002.omar:18.38	ὁ ξεῖνός τε καὶ ̓͂Ιρος ἐρίζετον ἀλλήλοιϊν
urn:cts:greekLit:tlg0012.tlg002.omar:18.39	χερσὶ μαχέσσασθαι: ἀλλὰ ξυνελάσσομεν ὦκα.”
urn:cts:greekLit:tlg0012.tlg002.omar:18.40	ὣς ἔφαθ',  οἱ δ' ἄρα πάντες ἀνήϊξαν γελόωντες,
urn:cts:greekLit:tlg0012.tlg002.omar:18.41	ἀμφὶ δ' ἄρα πτωχοὺς κακοείμονας ἠγερέθοντο.
urn:cts:greekLit:tlg0012.tlg002.omar:18.42	τοῖσιν δ' ̓Αντίνοος μετέφη, Εὐπείθεος υἱός:
urn:cts:greekLit:tlg0012.tlg002.omar:18.43	“κέκλυτέ μευ, μνηστῆρες ἀγήνορες, ὄφρα τι εἴπω.
urn:cts:greekLit:tlg0012.tlg002.omar:18.44	γαστέρες αἵδ' αἰγῶν κέατ' ἐν πυρί, τὰς ἐπὶ δόρπῳ
urn:cts:greekLit:tlg0012.tlg002.omar:18.45	κατθέμεθα κνίσης τε καὶ αἵματος ἐμπλήσαντες:
urn:cts:greekLit:tlg0012.tlg002.omar:18.46	ὁππότερος δέ κε νικήσῃ κρείσσων τε γένηται,
urn:cts:greekLit:tlg0012.tlg002.omar:18.47	τάων ἥν κ' ἐθέλῃσιν ἀναστὰς αὐτὸς ἑλέσθω:
urn:cts:greekLit:tlg0012.tlg002.omar:18.48	αἰεὶ αὖθ' ἡμῖν μεταδαίσεται, οὐδέ τιν' ἄλλον
urn:cts:greekLit:tlg0012.tlg002.omar:18.49	πτωχὸν ἔσω μίσγεσθαι ἐάσομεν αἰτήσοντα.”
urn:cts:greekLit:tlg0012.tlg002.omar:18.50	ὣς ἔφατ' ̓Αντίνοος,  τοῖσιν δ' ἐπιήνδανε μῦθος.
urn:cts:greekLit:tlg0012.tlg002.omar:18.51	τοῖς δὲ δολοφρονέων μετέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.52	“ὦ φίλοι, οὔ πως ἔστι νεωτέρῳ ἀνδρὶ μάχεσθαι
urn:cts:greekLit:tlg0012.tlg002.omar:18.53	ἄνδρα γέροντα, δύῃ ἀρημένον: ἀλλά με γαστὴρ
urn:cts:greekLit:tlg0012.tlg002.omar:18.54	ὀτρύνει κακοεργός, ἵνα πληγῇσι δαμείω.
urn:cts:greekLit:tlg0012.tlg002.omar:18.55	ἀλλ' ἄγε νῦν μοι πάντες ὀμόσσατε καρτερὸν ὅρκον,
urn:cts:greekLit:tlg0012.tlg002.omar:18.56	μή τις ἐπ' ̓́Ιρῳ ἦρα φέρων ἐμὲ χειρὶ βαρείῃ
urn:cts:greekLit:tlg0012.tlg002.omar:18.57	πλήξῃ ἀτασθάλλων, τούτῳ δέ με ἶφι δαμάσσῃ.”
urn:cts:greekLit:tlg0012.tlg002.omar:18.58	ὣς ἔφαθ', οἱ δ' ἄρα πάντες ἀπώμνυον ὡς ἐκέλευεν.
urn:cts:greekLit:tlg0012.tlg002.omar:18.59	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.omar:18.60	τοῖς δ' αὖτις μετέειφ' ἱερὴ ἲς Τηλεμάχοιο:
urn:cts:greekLit:tlg0012.tlg002.omar:18.61	“ξεῖν', εἴ ς' ὀτρύνει κραδίη καὶ θυμὸς ἀγήνωρ
urn:cts:greekLit:tlg0012.tlg002.omar:18.62	τοῦτον ἀλέξασθαι, τῶν δ' ἄλλων μή τιν' ̓Αχαιῶν
urn:cts:greekLit:tlg0012.tlg002.omar:18.63	δείδιθ', ἐπεὶ πλεόνεσσι μαχήσεται ὅς κέ σε θείνῃ:
urn:cts:greekLit:tlg0012.tlg002.omar:18.64	ξεινοδόκος μὲν ἐγών, ἐπὶ δ' αἰνεῖτον βασιλῆες,
urn:cts:greekLit:tlg0012.tlg002.omar:18.65	̓Αντίνοός τε καὶ Εὐρύμαχος,  πεπνυμένω ἄμφω.”
urn:cts:greekLit:tlg0012.tlg002.omar:18.66	ὣς ἔφαθ', οἱ δ' ἄρα πάντες ἐπῄνεον: αὐτὰρ ̓Οδυσσεὺς
urn:cts:greekLit:tlg0012.tlg002.omar:18.67	ζώσατο μὲν ῥάκεσιν περὶ μήδεα, φαῖνε δὲ μηροὺς
urn:cts:greekLit:tlg0012.tlg002.omar:18.68	καλούς τε μεγάλους τε, φάνεν δέ οἱ εὐρέες ὦμοι
urn:cts:greekLit:tlg0012.tlg002.omar:18.69	στήθεά τε στιβαροί τε βραχίονες: αὐτὰρ ̓Αθήνη
urn:cts:greekLit:tlg0012.tlg002.omar:18.70	ἄγχι παρισταμένη μέλε' ἤλδανε ποιμένι λαῶν.
urn:cts:greekLit:tlg0012.tlg002.omar:18.71	μνηστῆρες δ' ἄρα πάντες ὑπερφιάλως ἀγάσαντο:
urn:cts:greekLit:tlg0012.tlg002.omar:18.72	ὧδε δέ τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:18.73	“ἦ τάχα ̓͂Ιρος ̓́Αϊρος ἐπίσπαστον κακὸν ἕξει,
urn:cts:greekLit:tlg0012.tlg002.omar:18.74	οἵην ἐκ ῥακέων ὁ γέρων ἐπιγουνίδα φαίνει.”
urn:cts:greekLit:tlg0012.tlg002.omar:18.75	ὣς ἄρ' ἔφαν,  ̓́Ιρῳ δὲ κακῶς ὠρίνετο θυμός.
urn:cts:greekLit:tlg0012.tlg002.omar:18.76	ἀλλὰ καὶ ὣς δρηστῆρες ἄγον ζώσαντες ἀνάγκῃ
urn:cts:greekLit:tlg0012.tlg002.omar:18.77	δειδιότα: σάρκες δὲ περιτρομέοντο μέλεσσιν.
urn:cts:greekLit:tlg0012.tlg002.omar:18.78	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:18.79	“νῦν μὲν μήτ' εἴης, βουγάϊε, μήτε γένοιο,
urn:cts:greekLit:tlg0012.tlg002.omar:18.80	εἰ δὴ τοῦτόν γε τρομέεις καὶ δείδιας αἰνῶς,
urn:cts:greekLit:tlg0012.tlg002.omar:18.81	ἄνδρα γέροντα, δύῃ ἀρημένον, ἥ μιν ἱκάνει.
urn:cts:greekLit:tlg0012.tlg002.omar:18.82	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
urn:cts:greekLit:tlg0012.tlg002.omar:18.83	αἴ κέν ς' οὗτος νικήσῃ κρείσσων τε γένηται,
urn:cts:greekLit:tlg0012.tlg002.omar:18.84	πέμψω ς' ἤπειρόνδε, βαλὼν ἐν νηὶ μελαίνῃ,
urn:cts:greekLit:tlg0012.tlg002.omar:18.85	εἰς ̓́Εχετον βασιλῆα,  βροτῶν δηλήμονα πάντων,
urn:cts:greekLit:tlg0012.tlg002.omar:18.86	ὅς κ' ἀπὸ ῥῖνα τάμῃσι καὶ οὔατα νηλέϊ χαλκῷ,
urn:cts:greekLit:tlg0012.tlg002.omar:18.87	μήδεά τ' ἐξερύσας δώῃ κυσὶν ὠμὰ δάσασθαι.”
urn:cts:greekLit:tlg0012.tlg002.omar:18.88	ὣς φάτο, τῷ δ' ἔτι μᾶλλον ὑπὸ τρόμος ἔλλαβε γυῖα.
urn:cts:greekLit:tlg0012.tlg002.omar:18.89	ἐς μέσσον δ' ἄναγον: τὼ δ' ἄμφω χεῖρας ἀνέσχον.
urn:cts:greekLit:tlg0012.tlg002.omar:18.90	δὴ τότε μερμήριξε πολύτλας δῖος ̓Οδυσσεὺς
urn:cts:greekLit:tlg0012.tlg002.omar:18.91	ἢ ἐλάσει' ὥς μιν ψυχὴ λίποι αὖθι πεσόντα,
urn:cts:greekLit:tlg0012.tlg002.omar:18.92	ἦέ μιν ἦκ' ἐλάσειε τανύσσειέν τ' ἐπὶ γαίῃ.
urn:cts:greekLit:tlg0012.tlg002.omar:18.93	ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.omar:18.94	ἦκ' ἐλάσαι, ἵνα μή μιν ἐπιφρασσαίατ' ̓Αχαιοί.
urn:cts:greekLit:tlg0012.tlg002.omar:18.95	δὴ τότ' ἀνασχομένω ὁ μὲν ἤλασε δεξιὸν ὦμον
urn:cts:greekLit:tlg0012.tlg002.omar:18.96	̓͂Ιρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω
urn:cts:greekLit:tlg0012.tlg002.omar:18.97	ἔθλασεν: αὐτίκα δ' ἦλθε κατὰ στόμα φοίνιον αἷμα,
urn:cts:greekLit:tlg0012.tlg002.omar:18.98	κὰδ δ' ἔπες' ἐν κονίῃσι μακών, σὺν δ' ἤλας' ὀδόντας
urn:cts:greekLit:tlg0012.tlg002.omar:18.99	λακτίζων ποσὶ γαῖαν: ἀτὰρ μνηστῆρες ἀγαυοὶ
urn:cts:greekLit:tlg0012.tlg002.omar:18.100	χεῖρας ἀνασχόμενοι γέλῳ ἔκθανον.  αὐτὰρ ̓Οδυσσεὺς
urn:cts:greekLit:tlg0012.tlg002.omar:18.101	ἕλκε διὲκ προθύροιο λαβὼν ποδός, ὄφρ' ἵκετ' αὐλήν,
urn:cts:greekLit:tlg0012.tlg002.omar:18.102	αἰθούσης τε θύρας: καί μιν ποτὶ ἑρκίον αὐλῆς
urn:cts:greekLit:tlg0012.tlg002.omar:18.103	εἷσεν ἀνακλίνας: σκῆπτρον δέ οἱ ἔμβαλε χειρί,
urn:cts:greekLit:tlg0012.tlg002.omar:18.104	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:18.105	“ἐνταυθοῖ νῦν ἧσο σύας τε κύνας τ' ἀπερύκων,
urn:cts:greekLit:tlg0012.tlg002.omar:18.106	μηδὲ σύ γε ξείνων καὶ πτωχῶν κοίρανος εἶναι
urn:cts:greekLit:tlg0012.tlg002.omar:18.107	λυγρὸς ἐών, μή πού τι κακὸν καὶ μεῖζον ἐπαύρῃ.”
urn:cts:greekLit:tlg0012.tlg002.omar:18.108	ἦ ῥα καὶ ἀμφ' ὤμοισιν ἀεικέα βάλλετο πήρην,
urn:cts:greekLit:tlg0012.tlg002.omar:18.109	πυκνὰ ῥωγαλέην: ἐν δὲ στρόφος ἦεν ἀορτήρ.
urn:cts:greekLit:tlg0012.tlg002.omar:18.110	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο: τοὶ δ' ἴσαν εἴσω
urn:cts:greekLit:tlg0012.tlg002.omar:18.111	ἡδὺ γελώοντες καὶ δεικανόωντ' ἐπέεσσι:
urn:cts:greekLit:tlg0012.tlg002.omar:18.112	“Ζεύς τοι δοίη, ξεῖνε, καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.omar:18.113	ὅττι μάλιστ' ἐθέλεις καί τοι φίλον ἔπλετο θυμῷ,
urn:cts:greekLit:tlg0012.tlg002.omar:18.114	ὃς τοῦτον τὸν ἄναλτον ἀλητεύειν ἀπέπαυσας
urn:cts:greekLit:tlg0012.tlg002.omar:18.115	ἐν δήμῳ: τάχα γάρ μιν ἀνάξομεν ἤπειρόνδε
urn:cts:greekLit:tlg0012.tlg002.omar:18.116	εἰς ̓́Εχετον βασιλῆα, βροτῶν δηλήμονα πάντων.”
urn:cts:greekLit:tlg0012.tlg002.omar:18.117	ὣς ἄρ' ἔφαν, χαῖρεν δὲ κλεηδόνι δῖος ̓Οδυσσεύς.
urn:cts:greekLit:tlg0012.tlg002.omar:18.118	̓Αντίνοος δ' ἄρα οἱ μεγάλην παρὰ γαστέρα θῆκεν,
urn:cts:greekLit:tlg0012.tlg002.omar:18.119	ἐμπλείην κνίσης τε καὶ αἵματος: ̓Αμφίνομος δὲ
urn:cts:greekLit:tlg0012.tlg002.omar:18.120	ἄρτους ἐκ κανέοιο δύω παρέθηκεν ἀείρας
urn:cts:greekLit:tlg0012.tlg002.omar:18.121	καὶ δέπαϊ χρυσέῳ δειδίσκετο, φώνησέν τε:
urn:cts:greekLit:tlg0012.tlg002.omar:18.122	“χαῖρε, πάτερ ὦ ξεῖνε, γένοιτό τοι ἔς περ ὀπίσσω
urn:cts:greekLit:tlg0012.tlg002.omar:18.123	ὄλβος: ἀτὰρ μὲν νῦν γε κακοῖς ἔχεαι πολέεσσι.”
urn:cts:greekLit:tlg0012.tlg002.omar:18.124	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.125	“̓Αμφίνομ',  ἦ μάλα μοι δοκέεις πεπνυμένος εἶναι:
urn:cts:greekLit:tlg0012.tlg002.omar:18.126	τοίου γὰρ καὶ πατρός, ἐπεὶ κλέος ἐσθλὸν ἄκουον,
urn:cts:greekLit:tlg0012.tlg002.omar:18.127	Νῖσον Δουλιχιῆα ἐύ̈ν τ' ἔμεν ἀφνειόν τε:
urn:cts:greekLit:tlg0012.tlg002.omar:18.128	τοῦ ς' ἔκ φασι γενέσθαι, ἐπητῇ δ' ἀνδρὶ ἔοικας.
urn:cts:greekLit:tlg0012.tlg002.omar:18.129	τοὔνεκά τοι ἐρέω, σὺ δὲ σύνθεο καί μευ ἄκουσον:
urn:cts:greekLit:tlg0012.tlg002.omar:18.130	οὐδὲν ἀκιδνότερον γαῖα τρέφει ἀνθρώποιο,
urn:cts:greekLit:tlg0012.tlg002.omar:18.131	πάντων ὅσσα τε γαῖαν ἔπι πνείει τε καὶ ἕρπει.
urn:cts:greekLit:tlg0012.tlg002.omar:18.132	οὐ μὲν γάρ ποτέ φησι κακὸν πείσεσθαι ὀπίσσω,
urn:cts:greekLit:tlg0012.tlg002.omar:18.133	ὄφρ' ἀρετὴν παρέχωσι θεοὶ καὶ γούνατ' ὀρώρῃ:
urn:cts:greekLit:tlg0012.tlg002.omar:18.134	ἀλλ' ὅτε δὴ καὶ λυγρὰ θεοὶ μάκαρες τελέσωσι,
urn:cts:greekLit:tlg0012.tlg002.omar:18.135	καὶ τὰ φέρει ἀεκαζόμενος τετληότι θυμῷ:
urn:cts:greekLit:tlg0012.tlg002.omar:18.136	τοῖος γὰρ νόος ἐστὶν ἐπιχθονίων ἀνθρώπων
urn:cts:greekLit:tlg0012.tlg002.omar:18.137	οἷον ἐπ' ἦμαρ ἄγησι πατὴρ ἀνδρῶν τε θεῶν τε.
urn:cts:greekLit:tlg0012.tlg002.omar:18.138	καὶ γὰρ ἐγώ ποτ' ἔμελλον ἐν ἀνδράσιν ὄλβιος εἶναι,
urn:cts:greekLit:tlg0012.tlg002.omar:18.139	πολλὰ δ' ἀτάσθαλ' ἔρεξα βίῃ καὶ κάρτεϊ εἴκων,
urn:cts:greekLit:tlg0012.tlg002.omar:18.140	πατρί τ' ἐμῷ πίσυνος καὶ ἐμοῖσι κασιγνήτοισι.
urn:cts:greekLit:tlg0012.tlg002.omar:18.141	τῷ μή τίς ποτε πάμπαν ἀνὴρ ἀθεμίστιος εἴη,
urn:cts:greekLit:tlg0012.tlg002.omar:18.142	ἀλλ' ὅ γε σιγῇ δῶρα θεῶν ἔχοι, ὅττι διδοῖεν.
urn:cts:greekLit:tlg0012.tlg002.omar:18.143	οἷ' ὁρόω μνηστῆρας ἀτάσθαλα μηχανόωντας,
urn:cts:greekLit:tlg0012.tlg002.omar:18.144	κτήματα κείροντας καὶ ἀτιμάζοντας ἄκοιτιν
urn:cts:greekLit:tlg0012.tlg002.omar:18.145	ἀνδρός,  ὃν οὐκέτι φημὶ φίλων καὶ πατρίδος αἴης
urn:cts:greekLit:tlg0012.tlg002.omar:18.146	δηρὸν ἀπέσσεσθαι: μάλα δὲ σχεδόν. ἀλλά σε δαίμων
urn:cts:greekLit:tlg0012.tlg002.omar:18.147	οἴκαδ' ὑπεξαγάγοι, μηδ' ἀντιάσειας ἐκείνῳ,
urn:cts:greekLit:tlg0012.tlg002.omar:18.148	ὁππότε νοστήσειε φίλην ἐς πατρίδα γαῖαν:
urn:cts:greekLit:tlg0012.tlg002.omar:18.149	οὐ γὰρ ἀναιμωτί γε διακρινέεσθαι ὀί̈ω
urn:cts:greekLit:tlg0012.tlg002.omar:18.150	μνηστῆρας καὶ κεῖνον,  ἐπεί κε μέλαθρον ὑπέλθῃ.”
urn:cts:greekLit:tlg0012.tlg002.omar:18.151	ὣς φάτο, καὶ σπείσας ἔπιεν μελιηδέα οἶνον,
urn:cts:greekLit:tlg0012.tlg002.omar:18.152	ἂψ δ' ἐν χερσὶν ἔθηκε δέπας κοσμήτορι λαῶν.
urn:cts:greekLit:tlg0012.tlg002.omar:18.153	αὐτὰρ ὁ βῆ διὰ δῶμα φίλον τετιημένος ἦτορ,
urn:cts:greekLit:tlg0012.tlg002.omar:18.154	νευστάζων κεφαλῇ: δὴ γὰρ κακὸν ὄσσετο θυμός.
urn:cts:greekLit:tlg0012.tlg002.omar:18.155	ἀλλ' οὐδ' ὣς φύγε κῆρα: πέδησε δὲ καὶ τὸν ̓Αθήνη
urn:cts:greekLit:tlg0012.tlg002.omar:18.156	Τηλεμάχου ὑπὸ χερσὶ καὶ ἔγχεϊ ἶφι δαμῆναι.
urn:cts:greekLit:tlg0012.tlg002.omar:18.157	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.omar:18.158	τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,
urn:cts:greekLit:tlg0012.tlg002.omar:18.159	κούρῃ ̓Ικαρίοιο, περίφρονι Πηνελοπείῃ,
urn:cts:greekLit:tlg0012.tlg002.omar:18.160	μνηστήρεσσι φανῆναι,  ὅπως πετάσειε μάλιστα
urn:cts:greekLit:tlg0012.tlg002.omar:18.161	θυμὸν μνηστήρων ἰδὲ τιμήεσσα γένοιτο
urn:cts:greekLit:tlg0012.tlg002.omar:18.162	μᾶλλον πρὸς πόσιός τε καὶ υἱέος ἢ πάρος ἦεν.
urn:cts:greekLit:tlg0012.tlg002.omar:18.163	ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:18.164	“Εὐρυνόμη, θυμός μοι ἐέλδεται, οὔ τι πάρος γε,
urn:cts:greekLit:tlg0012.tlg002.omar:18.165	μνηστήρεσσι φανῆναι,  ἀπεχθομένοισί περ ἔμπης:
urn:cts:greekLit:tlg0012.tlg002.omar:18.166	παιδὶ δέ κεν εἴποιμι ἔπος, τό κε κέρδιον εἴη,
urn:cts:greekLit:tlg0012.tlg002.omar:18.167	μὴ πάντα μνηστῆρσιν ὑπερφιάλοισιν ὁμιλεῖν,
urn:cts:greekLit:tlg0012.tlg002.omar:18.168	οἵ τ' εὖ μὲν βάζουσι, κακῶς δ' ὄπιθεν φρονέουσι.”
urn:cts:greekLit:tlg0012.tlg002.omar:18.169	τὴν δ' αὖτ' Εὐρυνόμη ταμίη πρὸς μῦθον ἔειπεν:
urn:cts:greekLit:tlg0012.tlg002.omar:18.170	“ναὶ δὴ ταῦτά γε πάντα,  τέκος, κατὰ μοῖραν ἔειπες.
urn:cts:greekLit:tlg0012.tlg002.omar:18.171	ἀλλ' ἴθι καὶ σῷ παιδὶ ἔπος φάο μηδ' ἐπίκευθε,
urn:cts:greekLit:tlg0012.tlg002.omar:18.172	χρῶτ' ἀπονιψαμένη καὶ ἐπιχρίσασα παρειάς:
urn:cts:greekLit:tlg0012.tlg002.omar:18.173	μηδ' οὕτω δακρύοισι πεφυρμένη ἀμφὶ πρόσωπα
urn:cts:greekLit:tlg0012.tlg002.omar:18.174	ἔρχευ, ἐπεὶ κάκιον πενθήμεναι ἄκριτον αἰεί.
urn:cts:greekLit:tlg0012.tlg002.omar:18.175	ἤδη μὲν γάρ τοι παῖς τηλίκος,  ὃν σὺ μάλιστα
urn:cts:greekLit:tlg0012.tlg002.omar:18.176	ἠρῶ ἀθανάτοισι γενειήσαντα ἰδέσθαι.”
urn:cts:greekLit:tlg0012.tlg002.omar:18.177	τὴν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:18.178	“Εὐρυνόμη, μὴ ταῦτα παραύδα, κηδομένη περ,
urn:cts:greekLit:tlg0012.tlg002.omar:18.179	χρῶτ' ἀπονίπτεσθαι καὶ ἐπιχρίεσθαι ἀλοιφῇ:
urn:cts:greekLit:tlg0012.tlg002.omar:18.180	ἀγλαί̈ην γὰρ ἐμοί γε θεοί,  τοὶ ̓́Ολυμπον ἔχουσιν,
urn:cts:greekLit:tlg0012.tlg002.omar:18.181	ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.
urn:cts:greekLit:tlg0012.tlg002.omar:18.182	ἀλλά μοι Αὐτονόην τε καὶ ̔Ιπποδάμειαν ἄνωχθι
urn:cts:greekLit:tlg0012.tlg002.omar:18.183	ἐλθέμεν, ὄφρα κέ μοι παρστήετον ἐν μεγάροισιν:
urn:cts:greekLit:tlg0012.tlg002.omar:18.184	οἴη δ' οὐκ εἴσειμι μετ' ἀνέρας: αἰδέομαι γάρ.”
urn:cts:greekLit:tlg0012.tlg002.omar:18.185	“ὣς ἄρ' ἔφη,  γρηὺ̈ς δὲ διὲκ μεγάροιο βεβήκει
urn:cts:greekLit:tlg0012.tlg002.omar:18.186	ἀγγελέουσα γυναιξὶ καὶ ὀτρυνέουσα νέεσθαι.
urn:cts:greekLit:tlg0012.tlg002.omar:18.187	ἔνθ' αὖτ' ἄλλ' ἐνόησε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:18.188	κούρῃ ̓Ικαρίοιο κατὰ γλυκὺν ὕπνον ἔχευεν,
urn:cts:greekLit:tlg0012.tlg002.omar:18.189	εὗδε δ' ἀνακλινθεῖσα, λύθεν δέ οἱ ἅψεα πάντα
urn:cts:greekLit:tlg0012.tlg002.omar:18.190	αὐτοῦ ἐνὶ κλιντῆρι: τέως δ' ἄρα δῖα θεάων
urn:cts:greekLit:tlg0012.tlg002.omar:18.191	ἄμβροτα δῶρα δίδου, ἵνα μιν θησαίατ' ̓Αχαιοί.
urn:cts:greekLit:tlg0012.tlg002.omar:18.192	κάλλεϊ μέν οἱ πρῶτα προσώπατα καλὰ κάθηρεν
urn:cts:greekLit:tlg0012.tlg002.omar:18.193	ἀμβροσίῳ, οἵῳ περ ἐϋστέφανος Κυθέρεια
urn:cts:greekLit:tlg0012.tlg002.omar:18.194	χρίεται, εὖτ' ἂν ἴῃ Χαρίτων χορὸν ἱμερόεντα:
urn:cts:greekLit:tlg0012.tlg002.omar:18.195	καί μιν μακροτέρην καὶ πάσσονα θῆκεν ἰδέσθαι,
urn:cts:greekLit:tlg0012.tlg002.omar:18.196	λευκοτέρην δ' ἄρα μιν θῆκε πριστοῦ ἐλέφαντος.
urn:cts:greekLit:tlg0012.tlg002.omar:18.197	ἡ μὲν ἄρ' ὣς ἔρξας' ἀπεβήσετο δῖα θεάων,
urn:cts:greekLit:tlg0012.tlg002.omar:18.198	ἦλθον δ' ἀμφίπολοι λευκώλενοι ἐκ μεγάροιο
urn:cts:greekLit:tlg0012.tlg002.omar:18.199	φθόγγῳ ἐπερχόμεναι: τὴν δὲ γλυκὺς ὕπνος ἀνῆκε,
urn:cts:greekLit:tlg0012.tlg002.omar:18.200	καί ῥ' ἀπομόρξατο χερσὶ παρειὰς φώνησέν τε:
urn:cts:greekLit:tlg0012.tlg002.omar:18.201	“ἦ με μάλ' αἰνοπαθῆ μαλακὸν περὶ κῶμ' ἐκάλυψεν.
urn:cts:greekLit:tlg0012.tlg002.omar:18.202	αἴθε μοι ὣς μαλακὸν θάνατον πόροι ̓́Αρτεμις ἁγνὴ
urn:cts:greekLit:tlg0012.tlg002.omar:18.203	αὐτίκα νῦν, ἵνα μηκέτ' ὀδυρομένη κατὰ θυμὸν
urn:cts:greekLit:tlg0012.tlg002.omar:18.204	αἰῶνα φθινύθω, πόσιος ποθέουσα φίλοιο
urn:cts:greekLit:tlg0012.tlg002.omar:18.205	παντοίην ἀρετήν,  ἐπεὶ ἔξοχος ἦεν ̓Αχαιῶν.”
urn:cts:greekLit:tlg0012.tlg002.omar:18.206	ὣς φαμένη κατέβαιν' ὑπερώϊα σιγαλόεντα,
urn:cts:greekLit:tlg0012.tlg002.omar:18.207	οὐκ οἴη: ἅμα τῇ γε καὶ ἀμφίπολοι δύ' ἕποντο.
urn:cts:greekLit:tlg0012.tlg002.omar:18.208	ἡ δ' ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.omar:18.209	στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.omar:18.210	ἄντα παρειάων σχομένη λιπαρὰ κρήδεμνα:
urn:cts:greekLit:tlg0012.tlg002.omar:18.211	ἀμφίπολος δ' ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.omar:18.212	τῶν δ' αὐτοῦ λύτο γούνατ', ἔρῳ δ' ἄρα θυμὸν ἔθελχθεν,
urn:cts:greekLit:tlg0012.tlg002.omar:18.213	πάντες δ' ἠρήσαντο παραὶ λεχέεσσι κλιθῆναι.
urn:cts:greekLit:tlg0012.tlg002.omar:18.214	ἡ δ' αὖ Τηλέμαχον προσεφώνεεν, ὃν φίλον υἱόν:
urn:cts:greekLit:tlg0012.tlg002.omar:18.215	“Τηλέμαχ',  οὐκέτι τοι φρένες ἔμπεδοι οὐδὲ νόημα:
urn:cts:greekLit:tlg0012.tlg002.omar:18.216	παῖς ἔτ' ἐὼν καὶ μᾶλλον ἐνὶ φρεσὶ κέρδε' ἐνώμας:
urn:cts:greekLit:tlg0012.tlg002.omar:18.217	νῦν δ', ὅτε δὴ μέγας ἐσσὶ καὶ ἥβης μέτρον ἱκάνεις,
urn:cts:greekLit:tlg0012.tlg002.omar:18.218	καί κέν τις φαίη γόνον ἔμμεναι ὀλβίου ἀνδρός,
urn:cts:greekLit:tlg0012.tlg002.omar:18.219	ἐς μέγεθος καὶ κάλλος ὁρώμενος, ἀλλότριος φώς,
urn:cts:greekLit:tlg0012.tlg002.omar:18.220	οὐκέτι τοι φρένες εἰσὶν ἐναίσιμοι οὐδὲ νόημα.
urn:cts:greekLit:tlg0012.tlg002.omar:18.221	οἷον δὴ τόδε ἔργον ἐνὶ μεγάροισιν ἐτύχθη,
urn:cts:greekLit:tlg0012.tlg002.omar:18.222	ὃς τὸν ξεῖνον ἔασας ἀεικισθήμεναι οὕτως.
urn:cts:greekLit:tlg0012.tlg002.omar:18.223	πῶς νῦν, εἴ τι ξεῖνος ἐν ἡμετέροισι δόμοισιν
urn:cts:greekLit:tlg0012.tlg002.omar:18.224	ἥμενος ὧδε πάθοι ῥυστακτύος ἐξ ἀλεγεινῆς;
urn:cts:greekLit:tlg0012.tlg002.omar:18.225	σοί κ' αἶσχος λώβη τε μετ' ἀνθρώποισι πέλοιτο.”
urn:cts:greekLit:tlg0012.tlg002.omar:18.226	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:18.227	“μῆτερ ἐμή, τὸ μὲν οὔ σε νεμεσσῶμαι κεχολῶσθαι:
urn:cts:greekLit:tlg0012.tlg002.omar:18.228	αὐτὰρ ἐγὼ θυμῷ νοέω καὶ οἶδα ἕκαστα,
urn:cts:greekLit:tlg0012.tlg002.omar:18.229	ἐσθλά τε καὶ τὰ χέρεια: πάρος δ' ἔτι νήπιος ἦα.
urn:cts:greekLit:tlg0012.tlg002.omar:18.230	ἀλλά τοι οὐ δύναμαι πεπνυμένα πάντα νοῆσαι:
urn:cts:greekLit:tlg0012.tlg002.omar:18.231	ἐκ γάρ με πλήσσουσι παρήμενοι ἄλλοθεν ἄλλος
urn:cts:greekLit:tlg0012.tlg002.omar:18.232	οἵδε κακὰ φρονέοντες, ἐμοὶ δ' οὐκ εἰσὶν ἀρωγοί.
urn:cts:greekLit:tlg0012.tlg002.omar:18.233	οὐ μέν τοι ξείνου γε καὶ ̓́Ιρου μῶλος ἐτύχθη
urn:cts:greekLit:tlg0012.tlg002.omar:18.234	μνηστήρων ἰότητι, βίῃ δ' ὅ γε φέρτερος ἦεν.
urn:cts:greekLit:tlg0012.tlg002.omar:18.235	αἲ γάρ,  Ζεῦ τε πάτερ καὶ ̓Αθηναίη καὶ ̓́Απολλον,
urn:cts:greekLit:tlg0012.tlg002.omar:18.236	οὕτω νῦν μνηστῆρες ἐν ἡμετέροισι δόμοισι
urn:cts:greekLit:tlg0012.tlg002.omar:18.237	νεύοιεν κεφαλὰς δεδμημένοι, οἱ μὲν ἐν αὐλῇ,
urn:cts:greekLit:tlg0012.tlg002.omar:18.238	οἱ δ' ἔντοσθε δόμοιο, λελῦτο δὲ γυῖα ἑκάστου,
urn:cts:greekLit:tlg0012.tlg002.omar:18.239	ὡς νῦν ̓͂Ιρος κεῖνος ἐπ' αὐλείῃσι θύρῃσιν
urn:cts:greekLit:tlg0012.tlg002.omar:18.240	ἧσται νευστάζων κεφαλῇ,  μεθύοντι ἐοικώς,
urn:cts:greekLit:tlg0012.tlg002.omar:18.241	οὐδ' ὀρθὸς στῆναι δύναται ποσὶν οὐδὲ νέεσθαι
urn:cts:greekLit:tlg0012.tlg002.omar:18.242	οἴκαδ', ὅπη οἱ νόστος, ἐπεὶ φίλα γυῖα λέλυνται.”
urn:cts:greekLit:tlg0012.tlg002.omar:18.243	ὣς οἱ μὲν τοιαῦτα πρὸς ἀλλήλους ἀγόρευον:
urn:cts:greekLit:tlg0012.tlg002.omar:18.244	Εὐρύμαχος δ' ἐπέεσσι προσηύδα Πηνελόπειαν:
urn:cts:greekLit:tlg0012.tlg002.omar:18.245	“κούρη ̓Ικαρίοιο,  περίφρον Πηνελόπεια,
urn:cts:greekLit:tlg0012.tlg002.omar:18.246	εἰ πάντες σε ἴδοιεν ἀν' ̓́Ιασον ̓́Αργος ̓Αχαιοί,
urn:cts:greekLit:tlg0012.tlg002.omar:18.247	πλέονές κε μνηστῆρες ἐν ὑμετέροισι δόμοισιν
urn:cts:greekLit:tlg0012.tlg002.omar:18.248	ἠῶθεν δαινύατ', ἐπεὶ περίεσσι γυναικῶν
urn:cts:greekLit:tlg0012.tlg002.omar:18.249	εἶδός τε μέγεθός τε ἰδὲ φρένας ἔνδον ἐί̈σας.”
urn:cts:greekLit:tlg0012.tlg002.omar:18.250	τὸν δ' ἠμείβετ' ἔπειτα περίφρων Πηνελόπεια:
urn:cts:greekLit:tlg0012.tlg002.omar:18.251	“Εὐρύμαχ', ἦ τοι ἐμὴν ἀρετὴν εἶδός τε δέμας τε
urn:cts:greekLit:tlg0012.tlg002.omar:18.252	ὤλεσαν ἀθάνατοι, ὅτε ̓́Ιλιον εἰσανέβαινον
urn:cts:greekLit:tlg0012.tlg002.omar:18.253	̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς.
urn:cts:greekLit:tlg0012.tlg002.omar:18.254	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
urn:cts:greekLit:tlg0012.tlg002.omar:18.255	μεῖζόν κε κλέος εἴη ἐμὸν καὶ κάλλιον οὕτως.
urn:cts:greekLit:tlg0012.tlg002.omar:18.256	νῦν δ' ἄχομαι: τόσα γάρ μοι ἐπέσσευεν κακὰ δαίμων.
urn:cts:greekLit:tlg0012.tlg002.omar:18.257	ἦ μὲν δὴ ὅτε τ' ᾖε λιπὼν κάτα πατρίδα γαῖαν,
urn:cts:greekLit:tlg0012.tlg002.omar:18.258	δεξιτερὴν ἐπὶ καρπῷ ἑλὼν ἐμὲ χεῖρα προσηύδα:
urn:cts:greekLit:tlg0012.tlg002.omar:18.259	“ὦ γύναι, οὐ γὰρ ὀί̈ω ἐϋκνήμιδας ̓Αχαιοὺς
urn:cts:greekLit:tlg0012.tlg002.omar:18.260	ἐκ Τροίης εὖ πάντας ἀπήμονας ἀπονέεσθαι:
urn:cts:greekLit:tlg0012.tlg002.omar:18.261	καὶ γὰρ Τρῶάς φασι μαχητὰς ἔμμεναι ἄνδρας,
urn:cts:greekLit:tlg0012.tlg002.omar:18.262	ἠμὲν ἀκοντιστὰς ἠδὲ ῥυτῆρας ὀϊστῶν
urn:cts:greekLit:tlg0012.tlg002.omar:18.263	ἵππων τ' ὠκυπόδων ἐπιβήτορας, οἵ κε τάχιστα
urn:cts:greekLit:tlg0012.tlg002.omar:18.264	ἔκριναν μέγα νεῖκος ὁμοιί̈ου πολέμοιο.
urn:cts:greekLit:tlg0012.tlg002.omar:18.265	τῷ οὐκ οἶδ' ἤ κέν μ' ἀνέσει θεός,  ἦ κεν ἁλώω
urn:cts:greekLit:tlg0012.tlg002.omar:18.266	αὐτοῦ ἐνὶ Τροίῃ: σοὶ δ' ἐνθάδε πάντα μελόντων.
urn:cts:greekLit:tlg0012.tlg002.omar:18.267	μεμνῆσθαι πατρὸς καὶ μητέρος ἐν μεγάροισιν
urn:cts:greekLit:tlg0012.tlg002.omar:18.268	ὡς νῦν, ἢ ἔτι μᾶλλον ἐμεῦ ἀπονόσφιν ἐόντος:
urn:cts:greekLit:tlg0012.tlg002.omar:18.269	αὐτὰρ ἐπὴν δὴ παῖδα γενειήσαντα ἴδηαι,
urn:cts:greekLit:tlg0012.tlg002.omar:18.270	γήμασθ' ᾧ κ' ἐθέλῃσθα,  τεὸν κατὰ δῶμα λιποῦσα.
urn:cts:greekLit:tlg0012.tlg002.omar:18.271	“κεῖνος τὼς ἀγόρευε: τὰ δὴ νῦν πάντα τελεῖται.
urn:cts:greekLit:tlg0012.tlg002.omar:18.272	νὺξ δ' ἔσται ὅτε δὴ στυγερὸς γάμος ἀντιβολήσει
urn:cts:greekLit:tlg0012.tlg002.omar:18.273	οὐλομένης ἐμέθεν, τῆς τε Ζεὺς ὄλβον ἀπηύρα.
urn:cts:greekLit:tlg0012.tlg002.omar:18.274	ἀλλὰ τόδ' αἰνὸν ἄχος κραδίην καὶ θυμὸν ἱκάνει:
urn:cts:greekLit:tlg0012.tlg002.omar:18.275	μνηστήρων οὐχ ἥδε δίκη τὸ πάροιθε τέτυκτο:
urn:cts:greekLit:tlg0012.tlg002.omar:18.276	οἵ τ' ἀγαθήν τε γυναῖκα καὶ ἀφνειοῖο θύγατρα
urn:cts:greekLit:tlg0012.tlg002.omar:18.277	μνηστεύειν ἐθέλωσι καὶ ἀλλήλοις ἐρίσωσιν,
urn:cts:greekLit:tlg0012.tlg002.omar:18.278	αὐτοὶ τοί γ' ἀπάγουσι βόας καὶ ἴφια μῆλα,
urn:cts:greekLit:tlg0012.tlg002.omar:18.279	κούρης δαῖτα φίλοισι, καὶ ἀγλαὰ δῶρα διδοῦσιν:
urn:cts:greekLit:tlg0012.tlg002.omar:18.280	ἀλλ' οὐκ ἀλλότριον βίοτον νήποινον ἔδουσιν.”
urn:cts:greekLit:tlg0012.tlg002.omar:18.281	ὣς φάτο, γήθησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:18.282	οὕνεκα τῶν μὲν δῶρα παρέλκετο, θέλγε δὲ θυμὸν
urn:cts:greekLit:tlg0012.tlg002.omar:18.283	μειλιχίοις ἐπέεσσι, νόος δέ οἱ ἄλλα μενοίνα.
urn:cts:greekLit:tlg0012.tlg002.omar:18.284	τὴν δ' αὖτ' ̓Αντίνοος προσέφη, Εὐπείθεος υἱός,
urn:cts:greekLit:tlg0012.tlg002.omar:18.285	“κούρη ̓Ικαρίοιο,  περίφρον Πηνελόπεια,
urn:cts:greekLit:tlg0012.tlg002.omar:18.286	δῶρα μὲν ὅς κ' ἐθέλῃσιν ̓Αχαιῶν ἐνθάδ' ἐνεῖκαι,
urn:cts:greekLit:tlg0012.tlg002.omar:18.287	δέξασθ'. οὐ γὰρ καλὸν ἀνήνασθαι δόσιν ἐστίν:
urn:cts:greekLit:tlg0012.tlg002.omar:18.288	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
urn:cts:greekLit:tlg0012.tlg002.omar:18.289	πρίν γέ σε τῷ γήμασθαι ̓Αχαιῶν ὅς τις ἄριστος.”
urn:cts:greekLit:tlg0012.tlg002.omar:18.290	ὣς ἔφατ' ̓Αντίνοος,  τοῖσιν δ' ἐπιήνδανε μῦθος:
urn:cts:greekLit:tlg0012.tlg002.omar:18.291	δῶρα δ' ἄρ' οἰσέμεναι πρόεσαν κήρυκα ἕκαστος.
urn:cts:greekLit:tlg0012.tlg002.omar:18.292	̓Αντινόῳ μὲν ἔνεικε μέγαν περικαλλέα πέπλον,
urn:cts:greekLit:tlg0012.tlg002.omar:18.293	ποικίλον: ἐν δ' ἀρ' ἔσαν περόναι δυοκαίδεκα πᾶσαι
urn:cts:greekLit:tlg0012.tlg002.omar:18.294	χρύσειαι, κληῖ̈σιν ἐϋγνάμπτοις ἀραρυῖαι.
urn:cts:greekLit:tlg0012.tlg002.omar:18.295	ὅρμον δ' Εὐρυμάχῳ πολυδαίδαλον αὐτίκ' ἔνεικε.
urn:cts:greekLit:tlg0012.tlg002.omar:18.296	χρύσεον, ἠλέκτροισιν ἐερμένον ἠέλιον ὥς.
urn:cts:greekLit:tlg0012.tlg002.omar:18.297	ἕρματα δ' Εὐρυδάμαντι δύω θεράποντες ἔνεικαν,
urn:cts:greekLit:tlg0012.tlg002.omar:18.298	τρίγληνα μορόεντα: χάρις δ' ἀπελάμπετο πολλή.
urn:cts:greekLit:tlg0012.tlg002.omar:18.299	ἐκ δ' ἄρα Πεισάνδροιο Πολυκτορίδαο ἄνακτος
urn:cts:greekLit:tlg0012.tlg002.omar:18.300	ἴσθμιον ἤνεικεν θεράπων,  περικαλλὲς ἄγαλμα.
urn:cts:greekLit:tlg0012.tlg002.omar:18.301	ἄλλο δ' ἄρ' ἄλλος δῶρον ̓Αχαιῶν καλὸν ἔνεικεν.
urn:cts:greekLit:tlg0012.tlg002.omar:18.302	ἡ μὲν ἔπειτ' ἀνέβαιν' ὑπερώϊα δῖα γυναικῶν,
urn:cts:greekLit:tlg0012.tlg002.omar:18.303	τῇ δ' ἄρ' ἅμ' ἀμφίπολοι ἔφερον περικαλλέα δῶρα
urn:cts:greekLit:tlg0012.tlg002.omar:18.304	οἱ δ' εἰς ὀρχηστύν τε καὶ ἱμερόεσσαν ἀοιδὴν
urn:cts:greekLit:tlg0012.tlg002.omar:18.305	τρεψάμενοι τέρποντο,  μένον δ' ἐπὶ ἕσπερον ἐλθεῖν.
urn:cts:greekLit:tlg0012.tlg002.omar:18.306	τοῖσι δὲ τερπομένοισι μέλας ἐπὶ ἕσπερος ἦλθεν.
urn:cts:greekLit:tlg0012.tlg002.omar:18.307	αὐτίκα λαμπτῆρας τρεῖς ἵστασαν ἐν μεγάροισιν,
urn:cts:greekLit:tlg0012.tlg002.omar:18.308	ὄφρα φαείνοιεν: περὶ δὲ ξύλα κάγκανα θῆκαν,
urn:cts:greekLit:tlg0012.tlg002.omar:18.309	αὖα πάλαι, περίκηλα, νέον κεκεασμένα χαλκῷ,
urn:cts:greekLit:tlg0012.tlg002.omar:18.310	καὶ δαί̈δας μετέμισγον: ἀμοιβηδὶς δ' ἀνέφαινον
urn:cts:greekLit:tlg0012.tlg002.omar:18.311	δμῳαὶ ̓Οδυσσῆος ταλασίφρονος. αὐτὰρ ὁ τῇσιν
urn:cts:greekLit:tlg0012.tlg002.omar:18.312	αὐτὸς διογενῆς μετέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.313	“δμῳαὶ ̓Οδυσσῆος, δὴν οἰχομένοιο ἄνακτος,
urn:cts:greekLit:tlg0012.tlg002.omar:18.314	ἔρχεσθε πρὸς δώμαθ', ἵν' αἰδοίη βασίλεια:
urn:cts:greekLit:tlg0012.tlg002.omar:18.315	τῇ δὲ παρ' ἠλάκατα στροφαλίζετε,  τέρπετε δ' αὐτὴν
urn:cts:greekLit:tlg0012.tlg002.omar:18.316	ἥμεναι ἐν μεγάρῳ, ἢ εἴρια πείκετε χερσίν:
urn:cts:greekLit:tlg0012.tlg002.omar:18.317	αὐτὰρ ἐγὼ τούτοισι φάος πάντεσσι παρέξω.
urn:cts:greekLit:tlg0012.tlg002.omar:18.318	ἤν περ γάρ κ' ἐθέλωσιν ἐύ̈θρονον ̓Ηῶ μίμνειν,
urn:cts:greekLit:tlg0012.tlg002.omar:18.319	οὔ τί με νικήσουσι: πολυτλήμων δὲ μάλ' εἰμί.”
urn:cts:greekLit:tlg0012.tlg002.omar:18.320	ὣς ἔφαθ',  αἱ δ' ἐγέλασσαν, ἐς ἀλλήλας δὲ ἴδοντο.
urn:cts:greekLit:tlg0012.tlg002.omar:18.321	τὸν δ' αἰσχρῶς ἐνένιπε Μελανθὼ καλλιπάρῃος,
urn:cts:greekLit:tlg0012.tlg002.omar:18.322	τὴν Δολίος μὲν ἔτικτε, κόμισσε δὲ Πηνελόπεια,
urn:cts:greekLit:tlg0012.tlg002.omar:18.323	παῖδα δὲ ὣς ἀτίταλλε, δίδου δ' ἄρ' ἀθύρματα θυμῷ:
urn:cts:greekLit:tlg0012.tlg002.omar:18.324	ἀλλ' οὐδ' ὣς ἔχε πένθος ἐνὶ φρεσὶ Πηνελοπείης,
urn:cts:greekLit:tlg0012.tlg002.omar:18.325	ἀλλ' ἥ γ' Εὐρυμάχῳ μισγέσκετο καὶ φιλέεσκεν.
urn:cts:greekLit:tlg0012.tlg002.omar:18.326	ἥ ῥ' ̓Οδυσῆ' ἐνένιπεν ὀνειδείοις ἐπέεσσιν:
urn:cts:greekLit:tlg0012.tlg002.omar:18.327	“ξεῖνε τάλαν, σύ γέ τις φρένας ἐκπεπαταγμένος ἐσσί,
urn:cts:greekLit:tlg0012.tlg002.omar:18.328	οὐδ' ἐθέλεις εὕδειν χαλκήϊον ἐς δόμον ἐλθών,
urn:cts:greekLit:tlg0012.tlg002.omar:18.329	ἠέ που ἐς λέσχην, ἀλλ' ἐνθάδε πόλλ' ἀγορεύεις,
urn:cts:greekLit:tlg0012.tlg002.omar:18.330	θαρσαλέως πολλοῖσι μετ' ἀνδράσιν,  οὐδέ τι θυμῷ
urn:cts:greekLit:tlg0012.tlg002.omar:18.331	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
urn:cts:greekLit:tlg0012.tlg002.omar:18.332	τοιοῦτος νόος ἐστίν: ὃ καὶ μεταμώνια βάζεις.
urn:cts:greekLit:tlg0012.tlg002.omar:18.333	ἦ ἀλύεις, ὅτι ̓͂Ιρον ἐνίκησας τὸν ἀλήτην;
urn:cts:greekLit:tlg0012.tlg002.omar:18.334	μή τίς τοι τάχα ̓́Ιρου ἀμείνων ἄλλος ἀναστῇ,
urn:cts:greekLit:tlg0012.tlg002.omar:18.335	ὅς τίς ς' ἀμφὶ κάρη κεκοπὼς χερσὶ στιβαρῇσι
urn:cts:greekLit:tlg0012.tlg002.omar:18.336	δώματος ἐκπέμψῃσι, φορύξας αἵματι πολλῷ.”
urn:cts:greekLit:tlg0012.tlg002.omar:18.337	τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.338	“ἦ τάχα Τηλεμάχῳ ἐρέω, κύον, οἷ' ἀγορεύεις,
urn:cts:greekLit:tlg0012.tlg002.omar:18.339	κεῖς' ἐλθών, ἵνα ς' αὖθι διὰ μελεϊστὶ τάμῃσιν.”
urn:cts:greekLit:tlg0012.tlg002.omar:18.340	ὣς εἰπὼν ἐπέεσσι διεπτοίησε γυναῖκας.
urn:cts:greekLit:tlg0012.tlg002.omar:18.341	βὰν δ' ἴμεναι διὰ δῶμα, λύθεν δ' ὑπὸ γυῖα ἑκάστης
urn:cts:greekLit:tlg0012.tlg002.omar:18.342	ταρβοσύνῃ: φὰν γάρ μιν ἀληθέα μυθήσασθαι.
urn:cts:greekLit:tlg0012.tlg002.omar:18.343	αὐτὰρ ὁ πὰρ λαμπτῆρσι φαείνων αἰθομένοισιν
urn:cts:greekLit:tlg0012.tlg002.omar:18.344	ἑστήκειν ἐς πάντας ὁρώμενος: ἄλλα δέ οἱ κῆρ
urn:cts:greekLit:tlg0012.tlg002.omar:18.345	ὥρμαινε φρεσὶν ᾗσιν,  ἅ ῥ' οὐκ ἀτέλεστα γένοντο.
urn:cts:greekLit:tlg0012.tlg002.omar:18.346	μνηστῆρας δ' οὐ πάμπαν ἀγήνορας εἴα ̓Αθήνη
urn:cts:greekLit:tlg0012.tlg002.omar:18.347	λώβης ἴσχεσθαι θυμαλγέος, ὄφρ' ἔτι μᾶλλον
urn:cts:greekLit:tlg0012.tlg002.omar:18.348	δύη ἄχος κραδίην Λαερτιάδεω ̓Οδυσῆος.
urn:cts:greekLit:tlg0012.tlg002.omar:18.349	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν,
urn:cts:greekLit:tlg0012.tlg002.omar:18.350	κερτομέων ̓Οδυσῆα: γέλω δ' ἑτάροισιν ἔτευχε.
urn:cts:greekLit:tlg0012.tlg002.omar:18.351	“κέκλυτέ μευ, μνηστῆρες ἀγακλειτῆς βασιλείης,
urn:cts:greekLit:tlg0012.tlg002.omar:18.352	ὄφρ' εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.omar:18.353	οὐκ ἀθεεὶ ὅδ' ἀνὴρ ̓Οδυσήϊον ἐς δόμον ἵκει:
urn:cts:greekLit:tlg0012.tlg002.omar:18.354	ἔμπης μοι δοκέει δαίδων σέλας ἔμμεναι αὐτοῦ
urn:cts:greekLit:tlg0012.tlg002.omar:18.355	κὰκ κεφαλῆς,  ἐπεὶ οὔ οἱ ἔνι τρίχες οὐδ' ἠβαιαί.”
urn:cts:greekLit:tlg0012.tlg002.omar:18.356	ἦ ῥ', ἅμα τε προσέειπεν ̓Οδυσσῆα πτολίπορθον:
urn:cts:greekLit:tlg0012.tlg002.omar:18.357	“ξεῖν', ἦ ἄρ κ' ἐθέλοις θητευέμεν, εἴ ς' ἀνελοίμην,
urn:cts:greekLit:tlg0012.tlg002.omar:18.358	ἀγροῦ ἐπ' ἐσχατιῆς—μισθὸς δέ τοι ἄρκιος ἔσται—
urn:cts:greekLit:tlg0012.tlg002.omar:18.359	αἱμασιάς τε λέγων καὶ δένδρεα μακρὰ φυτεύων;
urn:cts:greekLit:tlg0012.tlg002.omar:18.360	ἔνθα κ' ἐγὼ σῖτον μὲν ἐπηετανὸν παρέχοιμι,
urn:cts:greekLit:tlg0012.tlg002.omar:18.361	εἵματα δ' ἀμφιέσαιμι ποσίν θ' ὑποδήματα δοίην.
urn:cts:greekLit:tlg0012.tlg002.omar:18.362	ἀλλ' ἐπεὶ οὖν δὴ ἔργα κάκ' ἔμμαθες, οὐκ ἐθελήσεις
urn:cts:greekLit:tlg0012.tlg002.omar:18.363	ἔργον ἐποίχεσθαι, ἀλλὰ πτώσσειν κατὰ δῆμον
urn:cts:greekLit:tlg0012.tlg002.omar:18.364	βούλεαι, ὄφρ' ἄν ἔχῃς βόσκειν σὴν γαστέρ' ἄναλτον.”
urn:cts:greekLit:tlg0012.tlg002.omar:18.365	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:18.366	“Εὐρύμαχ',  εἰ γὰρ νῶϊν ἔρις ἔργοιο γένοιτο
urn:cts:greekLit:tlg0012.tlg002.omar:18.367	ὥρῃ ἐν εἰαρινῇ, ὅτε τ' ἤματα μακρὰ πέλονται,
urn:cts:greekLit:tlg0012.tlg002.omar:18.368	ἐν ποίῃ, δρέπανον μὲν ἐγὼν εὐκαμπὲς ἔχοιμι,
urn:cts:greekLit:tlg0012.tlg002.omar:18.369	καὶ δὲ σὺ τοῖον ἔχοις, ἵνα πειρησαίμεθα ἔργου
urn:cts:greekLit:tlg0012.tlg002.omar:18.370	νήστιες ἄχρι μάλα κνέφαος,  ποίη δὲ παρείη.
urn:cts:greekLit:tlg0012.tlg002.omar:18.371	εἰ δ' αὖ καὶ βόες εἶεν ἐλαυνέμεν, οἵ περ ἄριστοι,
urn:cts:greekLit:tlg0012.tlg002.omar:18.372	αἴθωνες, μεγάλοι, ἄμφω κεκορηότε ποίης,
urn:cts:greekLit:tlg0012.tlg002.omar:18.373	ἥλικες, ἰσοφόροι, τῶν τε σθένος οὐκ ἀλαπαδνόν,
urn:cts:greekLit:tlg0012.tlg002.omar:18.374	τετράγυον δ' εἴη, εἴκοι δ' ὑπὸ βῶλος ἀρότρῳ:
urn:cts:greekLit:tlg0012.tlg002.omar:18.375	τῷ κέ μ' ἴδοις,  εἰ ὦλκα διηνεκέα προταμοίμην.
urn:cts:greekLit:tlg0012.tlg002.omar:18.376	εἰ δ' αὖ καὶ πόλεμόν ποθεν ὁρμήσειε Κρονίων
urn:cts:greekLit:tlg0012.tlg002.omar:18.377	σήμερον, αὐτὰρ ἐμοὶ σάκος εἴη καὶ δύο δοῦρε
urn:cts:greekLit:tlg0012.tlg002.omar:18.378	καὶ κυνέη πάγχαλκος, ἐπὶ κροτάφοις ἀραρυῖα,
urn:cts:greekLit:tlg0012.tlg002.omar:18.379	τῷ κέ μ' ἴδοις πρώτοισιν ἐνὶ προμάχοισι μιγέντα,
urn:cts:greekLit:tlg0012.tlg002.omar:18.380	οὐδ' ἄν μοι τὴν γαστέρ' ὀνειδίζων ἀγορεύοις.
urn:cts:greekLit:tlg0012.tlg002.omar:18.381	ἀλλὰ μάλ' ὑβρίξεις, καί τοι νόος ἐστὶν ἀπηνής:
urn:cts:greekLit:tlg0012.tlg002.omar:18.382	καί πού τις δοκέεις μέγας ἔμμεναι ἠδὲ κραταιός,
urn:cts:greekLit:tlg0012.tlg002.omar:18.383	οὕνεκα πὰρ παύροισι καὶ οὐκ ἀγαθοῖσιν ὁμιλεῖς.
urn:cts:greekLit:tlg0012.tlg002.omar:18.384	εἰ δ' ̓Οδυσεὺς ἔλθοι καὶ ἵκοιτ' ἐς πατρίδα γαῖαν,
urn:cts:greekLit:tlg0012.tlg002.omar:18.385	αἶψά κέ τοι τὰ θύρετρα,  καὶ εὐρέα περ μάλ' ἐόντα,
urn:cts:greekLit:tlg0012.tlg002.omar:18.386	φεύγοντι στείνοιτο διὲκ προθύροιο θύραζε.”
urn:cts:greekLit:tlg0012.tlg002.omar:18.387	ὣς ἔφατ', Εὐρύμαχος δ' ἐχολώσατο κηρόθι μᾶλλον,
urn:cts:greekLit:tlg0012.tlg002.omar:18.388	καί μιν ὑπόδρα ἰδὼν ἔπεα πτερόεντα προσηύδα:
urn:cts:greekLit:tlg0012.tlg002.omar:18.389	“ἆ δείλ', ἦ τάχα τοι τελέω κακόν, οἷ' ἀγορεύεις
urn:cts:greekLit:tlg0012.tlg002.omar:18.390	θαρσαλέως πολλοῖσι μετ' ἀνδράσιν,  οὐδέ τι θυμῷ
urn:cts:greekLit:tlg0012.tlg002.omar:18.391	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
urn:cts:greekLit:tlg0012.tlg002.omar:18.392	τοιοῦτος νόος ἐστίν: ὃ καὶ μεταμώνια βάζεις.
urn:cts:greekLit:tlg0012.tlg002.omar:18.393	ἦ ἀλύεις, ὅτι ̓͂Ιρον ἐνίκησας τὸν ἀλήτην;”
urn:cts:greekLit:tlg0012.tlg002.omar:18.394	ὣς ἄρα φωνήσας σφέλας ἔλλαβεν: αὐτὰρ ̓Οδυσσεὺς
urn:cts:greekLit:tlg0012.tlg002.omar:18.395	̓Αμφινόμου πρὸς γοῦνα καθέζετο Δουλιχιῆος,
urn:cts:greekLit:tlg0012.tlg002.omar:18.396	Εὐρύμαχον δείσας: ὁ δ' ἄρ' οἰνοχόον βάλε χεῖρα
urn:cts:greekLit:tlg0012.tlg002.omar:18.397	δεξιτερήν: πρόχοος δὲ χαμαὶ βόμβησε πεσοῦσα,
urn:cts:greekLit:tlg0012.tlg002.omar:18.398	αὐτὰρ ὅ γ' οἰμώξας πέσεν ὕπτιος ἐν κονίῃσι.
urn:cts:greekLit:tlg0012.tlg002.omar:18.399	μνηστῆρες δ' ὁμάδησαν ἀνὰ μέγαρα σκιόεντα,
urn:cts:greekLit:tlg0012.tlg002.omar:18.400	ὧδε δέ τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:18.401	“αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι
urn:cts:greekLit:tlg0012.tlg002.omar:18.402	πρὶν ἐλθεῖν: τῷ οὔ τι τόσον κέλαδον μετέθηκε.
urn:cts:greekLit:tlg0012.tlg002.omar:18.403	νῦν δὲ περὶ πτωχῶν ἐριδαίνομεν, οὐδέ τι δαιτὸς
urn:cts:greekLit:tlg0012.tlg002.omar:18.404	ἐσθλῆς ἔσσεται ἦδος, ἐπεὶ τὰ χερείονα νικᾷ.”
urn:cts:greekLit:tlg0012.tlg002.omar:18.405	τοῖσι δὲ καὶ μετέειφ' ἱερὴ ἲς Τηλεμάχοιο
urn:cts:greekLit:tlg0012.tlg002.omar:18.406	“δαιμόνιοι, μαίνεσθε καὶ οὐκέτι κεύθετε θυμῷ
urn:cts:greekLit:tlg0012.tlg002.omar:18.407	βρωτὺν οὐδὲ ποτῆτα: θεῶν νύ τις ὔμμ' ὀροθύνει.
urn:cts:greekLit:tlg0012.tlg002.omar:18.408	ἀλλ' εὖ δαισάμενοι κατακείετε οἴκαδ' ἰόντες,
urn:cts:greekLit:tlg0012.tlg002.omar:18.409	ὁππότε θυμὸς ἄνωγε: διώκω δ' οὔ τιν' ἐγώ γε.”
urn:cts:greekLit:tlg0012.tlg002.omar:18.410	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.omar:18.411	Τηλέμαχον θαύμαζον,  ὃ θαρσαλέως ἀγόρευε.
urn:cts:greekLit:tlg0012.tlg002.omar:18.412	τοῖσιν δ' ̓Αμφίνομος ἀγορήσατο καὶ μετέειπε
urn:cts:greekLit:tlg0012.tlg002.omar:18.413	Νίσου φαίδιμος υἱός, ̓Αρητιάδαο ἄνακτος:
urn:cts:greekLit:tlg0012.tlg002.omar:18.414	“ὦ φίλοι, οὐκ ἂν δή τις ἐπὶ ῥηθέντι δικαίῳ
urn:cts:greekLit:tlg0012.tlg002.omar:18.415	ἀντιβίοις ἐπέεσσι καθαπτόμενος χαλεπαίνοι:
urn:cts:greekLit:tlg0012.tlg002.omar:18.416	μήτε τι τὸν ξεῖνον στυφελίζετε μήτε τιν' ἄλλον
urn:cts:greekLit:tlg0012.tlg002.omar:18.417	δμώων, οἳ κατὰ δώματ' ̓Οδυσσῆος θείοιο.
urn:cts:greekLit:tlg0012.tlg002.omar:18.418	ἀλλ' ἄγετ', οἰνοχόος μὲν ἐπαρξάσθω δεπάεσσιν,
urn:cts:greekLit:tlg0012.tlg002.omar:18.419	ὄφρα σπείσαντες κατακείομεν οἴκαδ' ἰόντες:
urn:cts:greekLit:tlg0012.tlg002.omar:18.420	τὸν ξεῖνον δὲ ἐῶμεν ἐνὶ μεγάροις ̓Οδυσῆος
urn:cts:greekLit:tlg0012.tlg002.omar:18.421	Τηλεμάχῳ μελέμεν: τοῦ γὰρ φίλον ἵκετο δῶμα.”
urn:cts:greekLit:tlg0012.tlg002.omar:18.422	ὣς φάτο, τοῖσι δὲ πᾶσιν ἑαδότα μῦθον ἔειπε.
urn:cts:greekLit:tlg0012.tlg002.omar:18.423	τοῖσιν δὲ κρητῆρα κεράσσατο Μούλιος ἥρως,
urn:cts:greekLit:tlg0012.tlg002.omar:18.424	κῆρυξ Δουλιχιεύς: θεράπων δ' ἦν ̓Αμφινόμοιο:
urn:cts:greekLit:tlg0012.tlg002.omar:18.425	νώμησεν δ' ἄρα πᾶσιν ἐπισταδόν: οἱ δὲ θεοῖσι
urn:cts:greekLit:tlg0012.tlg002.omar:18.426	σπείσαντες μακάρεσσι πίον μελιηδέα οἶνον.
urn:cts:greekLit:tlg0012.tlg002.omar:18.427	αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,
urn:cts:greekLit:tlg0012.tlg002.omar:18.428	βάν ῥ' ἴμεναι κείοντες ἑὰ πρὸς δώμαθ' ἕκαστος.
urn:cts:greekLit:tlg0012.tlg002.omar:19.1	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
urn:cts:greekLit:tlg0012.tlg002.omar:19.2	μνηστήρεσσι φόνον σὺν ̓Αθήνῃ μερμηρίζων:
urn:cts:greekLit:tlg0012.tlg002.omar:19.3	αἶψα δὲ Τηλέμαχον ἔπεα πτερόεντα προσηύδα:
urn:cts:greekLit:tlg0012.tlg002.omar:19.4	“Τηλέμαχε, χρὴ τεύχε' ἀρήϊα κατθέμεν εἴσω
urn:cts:greekLit:tlg0012.tlg002.omar:19.5	πάντα μάλ': αὐτὰρ μνηστῆρας μαλακοῖς ἐπέεσσι
urn:cts:greekLit:tlg0012.tlg002.omar:19.6	παρφάσθαι, ὅτε κέν σε μεταλλῶσιν ποθέοντες:
urn:cts:greekLit:tlg0012.tlg002.omar:19.7	‘ἐκ καπνοῦ κατέθηκ', ἐπεὶ οὐκέτι τοῖσιν ἐῴκει
urn:cts:greekLit:tlg0012.tlg002.omar:19.8	οἷά ποτε Τροίηνδε κιὼν κατέλειπεν ̓Οδυσσεύς,
urn:cts:greekLit:tlg0012.tlg002.omar:19.9	ἀλλὰ κατῄκισται, ὅσσον πυρὸς ἵκετ' ἀϋτμή.
urn:cts:greekLit:tlg0012.tlg002.omar:19.10	πρὸς δ' ἔτι καὶ τόδε μεῖζον ἐνὶ φρεσὶν ἔβαλε δαίμων
urn:cts:greekLit:tlg0012.tlg002.omar:19.11	μή πως οἰνωθέντες, ἔριν στήσαντες ἐν ὑμῖν,
urn:cts:greekLit:tlg0012.tlg002.omar:19.12	ἀλλήλους τρώσητε καταισχύνητέ τε δαῖτα
urn:cts:greekLit:tlg0012.tlg002.omar:19.13	καὶ μνηστύν: αὐτὸς γὰρ ἐφέλκεται ἄνδρα σίδηρος.’”
urn:cts:greekLit:tlg0012.tlg002.omar:19.14	ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.omar:19.15	ἐκ δὲ καλεσσάμενος προσέφη τροφὸν Εὐρύκλειαν:
urn:cts:greekLit:tlg0012.tlg002.omar:19.16	“μαῖ', ἄγε δή μοι ἔρυξον ἐνὶ μεγάροισι γυναῖκας,
urn:cts:greekLit:tlg0012.tlg002.omar:19.17	ὄφρα κεν ἐς θάλαμον καταθείομαι ἔντεα πατρὸς
urn:cts:greekLit:tlg0012.tlg002.omar:19.18	καλά, τά μοι κατὰ οἶκον ἀκηδέα καπνὸς ἀμέρδει
urn:cts:greekLit:tlg0012.tlg002.omar:19.19	πατρὸς ἀποιχομένοιο: ἐγὼ δ' ἔτι νήπιος ἦα.
urn:cts:greekLit:tlg0012.tlg002.omar:19.20	νῦν δ' ἐθέλω καταθέσθαι,  ἵν' οὐ πυρὸς ἵξετ' ἀϋτμή.”
urn:cts:greekLit:tlg0012.tlg002.omar:19.21	τὸν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:19.22	“αἲ γὰρ δή ποτε, τέκνον, ἐπιφροσύνας ἀνέλοιο
urn:cts:greekLit:tlg0012.tlg002.omar:19.23	οἴκου κήδεσθαι καὶ κτήματα πάντα φυλάσσειν.
urn:cts:greekLit:tlg0012.tlg002.omar:19.24	ἀλλ' ἄγε, τίς τοι ἔπειτα μετοιχομένη φάος οἴσει;
urn:cts:greekLit:tlg0012.tlg002.omar:19.25	δμῳὰς δ' οὐκ εἴας προβλωσκέμεν,  αἵ κεν ἔφαινον.”
urn:cts:greekLit:tlg0012.tlg002.omar:19.26	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:19.27	“ξεῖνος ὅδ': οὐ γὰρ ἀεργὸν ἀνέξομαι ὅς κεν ἐμῆς γε
urn:cts:greekLit:tlg0012.tlg002.omar:19.28	χοίνικος ἅπτηται, καὶ τηλόθεν εἰληλουθώς.”
urn:cts:greekLit:tlg0012.tlg002.omar:19.29	ὣς ἄρ' ἐφώνησεν, τῇ δ' ἄπτερος ἔπλετο μῦθος.
urn:cts:greekLit:tlg0012.tlg002.omar:19.30	κλήϊσεν δὲ θύρας μεγάρων εὖ ναιεταόντων.
urn:cts:greekLit:tlg0012.tlg002.omar:19.31	τὼ δ' ἄρ' ἀναί̈ξαντ' ̓Οδυσεὺς καὶ φαίδιμος υἱὸς
urn:cts:greekLit:tlg0012.tlg002.omar:19.32	ἐσφόρεον κόρυθάς τε καὶ ἀσπίδας ὀμφαλοέσσας
urn:cts:greekLit:tlg0012.tlg002.omar:19.33	ἔγχεά τ' ὀξυόεντα: πάροιθε δὲ Παλλὰς ̓Αθήνη,
urn:cts:greekLit:tlg0012.tlg002.omar:19.34	χρύσεον λύχνον ἔχουσα, φάος περικαλλὲς ἐποίει.
urn:cts:greekLit:tlg0012.tlg002.omar:19.35	δὴ τότε Τηλέμαχος προσεφώνεεν ὃν πατέρ' αἶψα:
urn:cts:greekLit:tlg0012.tlg002.omar:19.36	“ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι.
urn:cts:greekLit:tlg0012.tlg002.omar:19.37	ἔμπης μοι τοῖχοι μεγάρων καλαί τε μεσόδμαι,
urn:cts:greekLit:tlg0012.tlg002.omar:19.38	εἰλάτιναί τε δοκοί, καὶ κίονες ὑψός' ἔχοντες
urn:cts:greekLit:tlg0012.tlg002.omar:19.39	φαίνοντ' ὀφθαλμοῖς ὡς εἰ πυρὸς αἰθομένοιο.
urn:cts:greekLit:tlg0012.tlg002.omar:19.40	ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.”
urn:cts:greekLit:tlg0012.tlg002.omar:19.41	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.42	“σίγα καὶ κατὰ σὸν νόον ἴσχανε μηδ' ἐρέεινε:
urn:cts:greekLit:tlg0012.tlg002.omar:19.43	αὕτη τοι δίκη ἐστὶ θεῶν, οἳ ̓́Ολυμπον ἔχουσιν.
urn:cts:greekLit:tlg0012.tlg002.omar:19.44	ἀλλὰ σὺ μὲν κατάλεξαι, ἐγὼ δ' ὑπολείψομαι αὐτοῦ,
urn:cts:greekLit:tlg0012.tlg002.omar:19.45	ὄφρα κ' ἔτι δμῳὰς καὶ μητέρα σὴν ἐρεθίζω:
urn:cts:greekLit:tlg0012.tlg002.omar:19.46	ἡ δέ μ' ὀδυρομένη εἰρήσεται ἀμφὶς ἕκαστα.”
urn:cts:greekLit:tlg0012.tlg002.omar:19.47	ὣς φάτο, Τηλέμαχος δὲ διὲκ μεγάροιο βεβήκει
urn:cts:greekLit:tlg0012.tlg002.omar:19.48	κείων ἐς θάλαμον, δαί̈δων ὕπο λαμπομενάων,
urn:cts:greekLit:tlg0012.tlg002.omar:19.49	ἔνθα πάρος κοιμᾶθ', ὅτε μιν γλυκὺς ὕπνος ἱκάνοι:
urn:cts:greekLit:tlg0012.tlg002.omar:19.50	ἔνθ' ἄρα καὶ τότ' ἔλεκτο καὶ ̓Ηῶ δῖαν ἔμιμνεν.
urn:cts:greekLit:tlg0012.tlg002.omar:19.51	αὐτὰρ ὁ ἐν μεγάρῳ ὑπελείπετο δῖος ̓Οδυσσεύς,
urn:cts:greekLit:tlg0012.tlg002.omar:19.52	μνηστήρεσσι φόνον σὺν ̓Αθήνῃ μερμηρίζων.
urn:cts:greekLit:tlg0012.tlg002.omar:19.53	ἡ δ' ἴεν ἐκ θαλάμοιο περίφρων Πηνελόπεια,
urn:cts:greekLit:tlg0012.tlg002.omar:19.54	̓Αρτέμιδι ἰκέλη ἠὲ χρυσέῃ ̓Αφροδίτῃ.
urn:cts:greekLit:tlg0012.tlg002.omar:19.55	τῇ παρὰ μὲν κλισίην πυρὶ κάτθεσαν,  ἔνθ' ἄρ' ἐφῖζε,
urn:cts:greekLit:tlg0012.tlg002.omar:19.56	δινωτὴν ἐλέφαντι καὶ ἀργύρῳ: ἥν ποτε τέκτων
urn:cts:greekLit:tlg0012.tlg002.omar:19.57	ποίης' ̓Ικμάλιος, καὶ ὑπὸ θρῆνυν ποσὶν ἧκε
urn:cts:greekLit:tlg0012.tlg002.omar:19.58	προσφυέ' ἐξ αὐτῆς, ὅθ' ἐπὶ μέγα βάλλετο κῶας.
urn:cts:greekLit:tlg0012.tlg002.omar:19.59	ἔνθα καθέζετ' ἔπειτα περίφρων Πηνελόπεια.
urn:cts:greekLit:tlg0012.tlg002.omar:19.60	ἦλθον δὲ δμῳαὶ λευκώλενοι ἐκ μεγάροιο.
urn:cts:greekLit:tlg0012.tlg002.omar:19.61	αἱ δ' ἀπὸ μὲν σῖτον πολὺν ᾕρεον ἠδὲ τραπέζας
urn:cts:greekLit:tlg0012.tlg002.omar:19.62	καὶ δέπα, ἔνθεν ἄρ' ἄνδρες ὑπερμενέοντες ἔπινον:
urn:cts:greekLit:tlg0012.tlg002.omar:19.63	πῦρ δ' ἀπὸ λαμπτήρων χαμάδις βάλον, ἄλλα δ' ἐπ' αὐτῶν
urn:cts:greekLit:tlg0012.tlg002.omar:19.64	νήησαν ξύλα πολλά, φόως ἔμεν ἠδὲ θέρεσθαι.
urn:cts:greekLit:tlg0012.tlg002.omar:19.65	ἡ δ' ̓Οδυσῆ' ἐνένιπε Μελανθὼ δεύτερον αὖτις:
urn:cts:greekLit:tlg0012.tlg002.omar:19.66	“ξεῖν', ἔτι καὶ νῦν ἐνθάδ' ἀνιήσεις διὰ νύκτα
urn:cts:greekLit:tlg0012.tlg002.omar:19.67	δινεύων κατὰ οἶκον, ὀπιπεύσεις δὲ γυναῖκας;
urn:cts:greekLit:tlg0012.tlg002.omar:19.68	ἀλλ' ἔξελθε θύραζε, τάλαν, καὶ δαιτὸς ὄνησο:
urn:cts:greekLit:tlg0012.tlg002.omar:19.69	ἢ τάχα καὶ δαλῷ βεβλημένος εἶσθα θύραζε.”
urn:cts:greekLit:tlg0012.tlg002.omar:19.70	τὴν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.71	“δαιμονίη,  τί μοι ὧδ' ἐπέχεις κεκοτηότι θυμῷ;
urn:cts:greekLit:tlg0012.tlg002.omar:19.72	ἦ ὅτι δὴ ῥυπόω, κακὰ δὲ χροὶ̈ εἵματα εἷμαι,
urn:cts:greekLit:tlg0012.tlg002.omar:19.73	πτωχεύω δ' ἀνὰ δῆμον; ἀναγκαίη γὰρ ἐπείγει.
urn:cts:greekLit:tlg0012.tlg002.omar:19.74	τοιοῦτοι πτωχοὶ καὶ ἀλήμονες ἄνδρες ἔασι
urn:cts:greekLit:tlg0012.tlg002.omar:19.75	καὶ γὰρ ἐγώ ποτε οἶκον ἐν ἀνθρώποισιν ἔναιον
urn:cts:greekLit:tlg0012.tlg002.omar:19.76	ὄλβιος ἀφνειὸν καὶ πολλάκι δόσκον ἀλήτῃ,
urn:cts:greekLit:tlg0012.tlg002.omar:19.77	τοίῳ ὁποῖος ἔοι καὶ ὅτευ κεχρημένος ἔλθοι:
urn:cts:greekLit:tlg0012.tlg002.omar:19.78	ἦσαν δὲ δμῶες μάλα μυρίοι, ἄλλα τε πολλὰ
urn:cts:greekLit:tlg0012.tlg002.omar:19.79	οἷσίν τ' εὖ ζώουσι καὶ ἀφνειοὶ καλέονται.
urn:cts:greekLit:tlg0012.tlg002.omar:19.80	ἀλλὰ Ζεὺς ἀλάπαξε Κρονίων: ἤθελε γάρ που:
urn:cts:greekLit:tlg0012.tlg002.omar:19.81	τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς
urn:cts:greekLit:tlg0012.tlg002.omar:19.82	ἀγλαί̈ην, τῇ νῦν γε μετὰ δμῳῇσι κέκασσαι:
urn:cts:greekLit:tlg0012.tlg002.omar:19.83	μή πώς τοι δέσποινα κοτεσσαμένη χαλεπήνῃ,
urn:cts:greekLit:tlg0012.tlg002.omar:19.84	ἢ ̓Οδυσεὺς ἔλθῃ: ἔτι γὰρ καὶ ἐλπίδος αἶσα.
urn:cts:greekLit:tlg0012.tlg002.omar:19.85	εἰ δ' ὁ μὲν ὣς ἀπόλωλε καὶ οὐκέτι νόστιμός ἐστιν,
urn:cts:greekLit:tlg0012.tlg002.omar:19.86	ἀλλ' ἤδη παῖς τοῖος ̓Απόλλωνός γε ἕκητι,
urn:cts:greekLit:tlg0012.tlg002.omar:19.87	Τηλέμαχος: τὸν δ' οὔ τις ἐνὶ μεγάροισι γυναικῶν
urn:cts:greekLit:tlg0012.tlg002.omar:19.88	λήθει ἀτασθάλλους', ἐπεὶ οὐκέτι τηλίκος ἐστίν.”
urn:cts:greekLit:tlg0012.tlg002.omar:19.89	ὣς φάτο, τοῦ δ' ἤκουσε περίφρων Πηνελόπεια,
urn:cts:greekLit:tlg0012.tlg002.omar:19.90	ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:19.91	“πάντως, θαρσαλέη, κύον ἀδεές, οὔ τί με λήθεις
urn:cts:greekLit:tlg0012.tlg002.omar:19.92	ἔρδουσα μέγα ἔργον, ὃ σῇ κεφαλῇ ἀναμάξεις:
urn:cts:greekLit:tlg0012.tlg002.omar:19.93	πάντα γὰρ εὖ ᾔδησθ', ἐπεὶ ἐξ ἐμεῦ ἔκλυες αὐτῆς
urn:cts:greekLit:tlg0012.tlg002.omar:19.94	ὡς τὸν ξεῖνον ἔμελλον ἐνὶ μεγάροισιν ἐμοῖσιν
urn:cts:greekLit:tlg0012.tlg002.omar:19.95	ἀμφὶ πόσει εἴρεσθαι,  ἐπεὶ πυκινῶς ἀκάχημαι.”
urn:cts:greekLit:tlg0012.tlg002.omar:19.96	ἦ ῥα καὶ Εὐρυνόμην ταμίην πρὸς μῦθον ἔειπεν:
urn:cts:greekLit:tlg0012.tlg002.omar:19.97	“Εὐρυνόμη, φέρε δὴ δίφρον καὶ κῶας ἐπ' αὐτοῦ,
urn:cts:greekLit:tlg0012.tlg002.omar:19.98	ὄφρα καθεζόμενος εἴπῃ ἔπος ἠδ' ἐπακούσῃ
urn:cts:greekLit:tlg0012.tlg002.omar:19.99	ὁ ξεῖνος ἐμέθεν: ἐθέλω δέ μιν ἐξερέεσθαι.”
urn:cts:greekLit:tlg0012.tlg002.omar:19.100	ὣς ἔφαθ',  ἡ δὲ μάλ' ὀτραλέως κατέθηκε φέρουσα
urn:cts:greekLit:tlg0012.tlg002.omar:19.101	δίφρον ἐύ̈ξεστον καὶ ἐπ' αὐτῷ κῶας ἔβαλλεν:
urn:cts:greekLit:tlg0012.tlg002.omar:19.102	ἔνθα καθέζετ' ἔπειτα πολύτλας δῖος ̓Οδυσσεύς.
urn:cts:greekLit:tlg0012.tlg002.omar:19.103	τοῖσι δὲ μύθων ἦρχε περίφρων Πηνελόπεια:
urn:cts:greekLit:tlg0012.tlg002.omar:19.104	“ξεῖνε, τὸ μέν σε πρῶτον ἐγὼν εἰρήσομαι αὐτή:
urn:cts:greekLit:tlg0012.tlg002.omar:19.105	τίς πόθεν εἶς ἀνδρῶν;  πόθι τοι πόλις ἠδὲ τοκῆες;”
urn:cts:greekLit:tlg0012.tlg002.omar:19.106	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.107	“ὦ γύναι, οὐκ ἄν τίς σε βροτῶν ἐπ' ἀπείρονα γαῖαν
urn:cts:greekLit:tlg0012.tlg002.omar:19.108	νεικέοι: ἦ γάρ σευ κλέος οὐρανὸν εὐρὺν ἱκάνει,
urn:cts:greekLit:tlg0012.tlg002.omar:19.109	ὥς τέ τευ ἢ βασιλῆος ἀμύμονος, ὅς τε θεουδὴς
urn:cts:greekLit:tlg0012.tlg002.omar:19.110	ἀνδράσιν ἐν πολλοῖσι καὶ ἰφθίμοισιν ἀνάσσων
urn:cts:greekLit:tlg0012.tlg002.omar:19.111	εὐδικίας ἀνέχῃσι, φέρῃσι δὲ γαῖα μέλαινα
urn:cts:greekLit:tlg0012.tlg002.omar:19.112	πυροὺς καὶ κριθάς, βρίθῃσι δὲ δένδρεα καρπῷ,
urn:cts:greekLit:tlg0012.tlg002.omar:19.113	τίκτῃ δ' ἔμπεδα μῆλα, θάλασσα δὲ παρέχῃ ἰχθῦς
urn:cts:greekLit:tlg0012.tlg002.omar:19.114	ἐξ εὐηγεσίης, ἀρετῶσι δὲ λαοὶ ὑπ' αὐτοῦ.
urn:cts:greekLit:tlg0012.tlg002.omar:19.115	τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,
urn:cts:greekLit:tlg0012.tlg002.omar:19.116	μηδ' ἐμὸν ἐξερέεινε γένος καὶ πατρίδα γαῖαν,
urn:cts:greekLit:tlg0012.tlg002.omar:19.117	μή μοι μᾶλλον θυμὸν ἐνιπλήσῃς ὀδυνάων
urn:cts:greekLit:tlg0012.tlg002.omar:19.118	μνησαμένῳ μάλα δ' εἰμὶ πολύστονος: οὐδέ τί με χρὴ
urn:cts:greekLit:tlg0012.tlg002.omar:19.119	οἴκῳ ἐν ἀλλοτρίῳ γοόωντά τε μυρόμενόν τε
urn:cts:greekLit:tlg0012.tlg002.omar:19.120	ἧσθαι,  ἐπεὶ κάκιον πενθήμεναι ἄκριτον αἰεί:
urn:cts:greekLit:tlg0012.tlg002.omar:19.121	μή τίς μοι δμῳῶν νεμεσήσεται, ἠὲ σύ γ' αὐτή,
urn:cts:greekLit:tlg0012.tlg002.omar:19.122	φῇ δὲ δακρυπλώειν βεβαρηότα με φρένας οἴνῳ.”
urn:cts:greekLit:tlg0012.tlg002.omar:19.123	τὸν δ' ἠμείβετ' ἔπειτα περίφρων Πηνελόπεια:
urn:cts:greekLit:tlg0012.tlg002.omar:19.124	“ξεῖν', ἦ τοι μὲν ἐμὴν ἀρετὴν εἶδός τε δέμας τε
urn:cts:greekLit:tlg0012.tlg002.omar:19.125	ὤλεσαν ἀθάνατοι,  ὅτε ̓́Ιλιον εἰσανέβαινον
urn:cts:greekLit:tlg0012.tlg002.omar:19.126	̓Αργεῖοι, μετὰ τοῖσι δ' ἐμὸς πόσις ᾖεν ̓Οδυσσεύς
urn:cts:greekLit:tlg0012.tlg002.omar:19.127	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
urn:cts:greekLit:tlg0012.tlg002.omar:19.128	μεῖζον κε κλέος εἴη ἐμὸν καὶ κάλλιον οὕτως.
urn:cts:greekLit:tlg0012.tlg002.omar:19.129	νῦν δ' ἄχομαι: τόσα γάρ μοι ἐπέσσευεν κακὰ δαίμων.
urn:cts:greekLit:tlg0012.tlg002.omar:19.130	ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.omar:19.131	Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.omar:19.132	οἵ τ' αὐτὴν ̓Ιθάκην εὐδείελον ἀμφινέμονται,
urn:cts:greekLit:tlg0012.tlg002.omar:19.133	οἵ μ' ἀεκαζομένην μνῶνται, τρύχουσι δὲ οἶκον.
urn:cts:greekLit:tlg0012.tlg002.omar:19.134	τῷ οὔτε ξείνων ἐμπάξομαι οὔθ' ἱκετάων
urn:cts:greekLit:tlg0012.tlg002.omar:19.135	οὔτε τι κηρύκων,  οἳ δημιοεργοὶ ἔασιν:
urn:cts:greekLit:tlg0012.tlg002.omar:19.136	ἀλλ' ̓Οδυσῆ ποθέουσα φίλον κατατήκομαι ἦτορ.
urn:cts:greekLit:tlg0012.tlg002.omar:19.137	οἱ δὲ γάμον σπεύδουσιν: ἐγὼ δὲ δόλους τολυπεύω.
urn:cts:greekLit:tlg0012.tlg002.omar:19.138	φᾶρος μέν μοι πρῶτον ἐνέπνευσε φρεσὶ δαίμων,
urn:cts:greekLit:tlg0012.tlg002.omar:19.139	στησαμένῃ μέγαν ἱστόν, ἐνὶ μεγάροισιν ὑφαίνειν,
urn:cts:greekLit:tlg0012.tlg002.omar:19.140	λεπτὸν καὶ περίμετρον: ἄφαρ δ' αὐτοῖς μετέειπον:
urn:cts:greekLit:tlg0012.tlg002.omar:19.141	“κοῦροι, ἐμοὶ μνηστῆρες, ἐπεὶ θάνε δῖος ̓Οδυσσεύς,
urn:cts:greekLit:tlg0012.tlg002.omar:19.142	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.omar:19.143	ἐκτελέσω—μή μοι μεταμώνια νήματ' ὄληται—
urn:cts:greekLit:tlg0012.tlg002.omar:19.144	Λαέρτῃ ἥρωϊ ταφήϊον, εἰς ὅτε κέν μιν
urn:cts:greekLit:tlg0012.tlg002.omar:19.145	μοῖρ' ὀλοὴ καθέλῃσι τανηλεγέος θανάτοιο:
urn:cts:greekLit:tlg0012.tlg002.omar:19.146	μή τίς μοι κατὰ δῆμον ̓Αχαιϊάδων νεμεσήσῃ,
urn:cts:greekLit:tlg0012.tlg002.omar:19.147	αἴ κεν ἄτερ σπείρου κεῖται πολλὰ κτεατίσσας.
urn:cts:greekLit:tlg0012.tlg002.omar:19.148	“ὣς ἐφάμην, τοῖσιν δ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:19.149	ἔνθα καὶ ἠματίη μὲν ὑφαίνεσκον μέγαν ἱστόν,
urn:cts:greekLit:tlg0012.tlg002.omar:19.150	νύκτας δ' ἀλλύεσκον,  ἐπεὶ δαί̈δας παραθείμην.
urn:cts:greekLit:tlg0012.tlg002.omar:19.151	ὣς τρίετες μὲν ἔληθον ἐγὼ καὶ ἔπειθον ̓Αχαιούς:
urn:cts:greekLit:tlg0012.tlg002.omar:19.152	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.omar:19.153	μηνῶν φθινόντων, περὶ δ' ἤματα πόλλ' ἐτελέσθη,
urn:cts:greekLit:tlg0012.tlg002.omar:19.154	καὶ τότε δή με διὰ δμῳάς, κύνας οὐκ ἀλεγούσας,
urn:cts:greekLit:tlg0012.tlg002.omar:19.155	εἷλον ἐπελθόντες καὶ ὁμόκλησαν ἐπέεσσιν.
urn:cts:greekLit:tlg0012.tlg002.omar:19.156	ὣς τὸ μὲν ἐξετέλεσσα, καὶ οὐκ ἐθέλους', ὑπ' ἀνάγκης:
urn:cts:greekLit:tlg0012.tlg002.omar:19.157	νῦν δ' οὔτ' ἐκφυγέειν δύναμαι γάμον οὔτε τιν' ἄλλην
urn:cts:greekLit:tlg0012.tlg002.omar:19.158	μῆτιν ἔθ' εὑρίσκω: μάλα δ' ὀτρύνουσι τοκῆες
urn:cts:greekLit:tlg0012.tlg002.omar:19.159	γήμασθ', ἀσχαλάᾳ δὲ πάϊς βίοτον κατεδόντων,
urn:cts:greekLit:tlg0012.tlg002.omar:19.160	γιγνώσκων: ἤδη γὰρ ἀνὴρ οἶός τε μάλιστα
urn:cts:greekLit:tlg0012.tlg002.omar:19.161	οἴκου κήδεσθαι, τῷ τε Ζεὺς κῦδος ὀπάζει.
urn:cts:greekLit:tlg0012.tlg002.omar:19.162	ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.
urn:cts:greekLit:tlg0012.tlg002.omar:19.163	οὐ γὰρ ἀπὸ δρυός ἐσσι παλαιφάτου οὐδ' ἀπὸ πέτρης.”
urn:cts:greekLit:tlg0012.tlg002.omar:19.164	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.165	“ὦ γύναι αἰδοίη Λαερτιάδεω ̓Οδυσῆος,
urn:cts:greekLit:tlg0012.tlg002.omar:19.166	οὐκέτ' ἀπολλήξεις τὸν ἐμὸν γόνον ἐξερέουσα;
urn:cts:greekLit:tlg0012.tlg002.omar:19.167	ἀλλ' ἔκ τοι ἐρέω: ἦ μέν μ' ἀχέεσσί γε δώσεις
urn:cts:greekLit:tlg0012.tlg002.omar:19.168	πλείοσιν ἢ ἔχομαι: ἡ γὰρ δίκη, ὁππότε πάτρης
urn:cts:greekLit:tlg0012.tlg002.omar:19.169	ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,
urn:cts:greekLit:tlg0012.tlg002.omar:19.170	πολλὰ βροτῶν ἐπὶ ἄστε' ἀλώμενος,  ἄλγεα πάσχων:
urn:cts:greekLit:tlg0012.tlg002.omar:19.171	ἀλλὰ καὶ ὣς ἐρέω ὅ μ' ἀνείρεαι ἠδὲ μεταλλᾷς.
urn:cts:greekLit:tlg0012.tlg002.omar:19.172	Κρήτη τις γαῖ' ἔστι, μέσῳ ἐνὶ οἴνοπι πόντῳ,
urn:cts:greekLit:tlg0012.tlg002.omar:19.173	καλὴ καὶ πίειρα, περίρρυτος: ἐν δ' ἄνθρωποι
urn:cts:greekLit:tlg0012.tlg002.omar:19.174	πολλοί, ἀπειρέσιοι, καὶ ἐννήκοντα πόληες.
urn:cts:greekLit:tlg0012.tlg002.omar:19.175	ἄλλη δ' ἄλλων γλῶσσα μεμιγμένη: ἐν μὲν ̓Αχαιοί,
urn:cts:greekLit:tlg0012.tlg002.omar:19.176	ἐν δ' ̓Ετεόκρητες μεγαλήτορες, ἐν δὲ Κύδωνες,
urn:cts:greekLit:tlg0012.tlg002.omar:19.177	Δωριέες τε τριχάϊκες δῖοί τε Πελασγοί.
urn:cts:greekLit:tlg0012.tlg002.omar:19.178	τῇσι δ' ἐνὶ Κνωσός, μεγάλη πόλις, ἔνθα τε Μίνως
urn:cts:greekLit:tlg0012.tlg002.omar:19.179	ἐννέωρος βασίλευε Διὸς μεγάλου ὀαριστής,
urn:cts:greekLit:tlg0012.tlg002.omar:19.180	πατρὸς ἐμοῖο πατήρ,  μεγαθύμου Δευκαλίωνος
urn:cts:greekLit:tlg0012.tlg002.omar:19.181	Δευκαλίων δ' ἐμὲ τίκτε καὶ ̓Ιδομενῆα ἄνακτα:
urn:cts:greekLit:tlg0012.tlg002.omar:19.182	ἀλλ' ὁ μὲν ἐν νήεσσι κορωνίσιν ̓́Ιλιον ἴσω
urn:cts:greekLit:tlg0012.tlg002.omar:19.183	ᾤχεθ' ἅμ' ̓Ατρείδῃσιν, ἐμοὶ δ' ὄνομα κλυτὸν Αἴθων,
urn:cts:greekLit:tlg0012.tlg002.omar:19.184	ὁπλότερος γενεῇ: ὁ δ' ἄρα πρότερος καὶ ἀρείων.
urn:cts:greekLit:tlg0012.tlg002.omar:19.185	ἔνθ' ̓Οδυσῆα ἐγὼν ἰδόμην καὶ ξείνια δῶκα.
urn:cts:greekLit:tlg0012.tlg002.omar:19.186	καὶ γὰρ τὸν Κρήτηνδε κατήγαγεν ἲς ἀνέμοιο,
urn:cts:greekLit:tlg0012.tlg002.omar:19.187	ἱέμενον Τροίηνδε παραπλάγξασα Μαλειῶν:
urn:cts:greekLit:tlg0012.tlg002.omar:19.188	στῆσε δ' ἐν ̓Αμνισῷ, ὅθι τε σπέος Εἰλειθυίης,
urn:cts:greekLit:tlg0012.tlg002.omar:19.189	ἐν λιμέσιν χαλεποῖσι, μόγις δ' ὑπάλυξεν ἀέλλας.
urn:cts:greekLit:tlg0012.tlg002.omar:19.190	αὐτίκα δ' ̓Ιδομενῆα μετάλλα ἄστυδ' ἀνελθών:
urn:cts:greekLit:tlg0012.tlg002.omar:19.191	ξεῖνον γάρ οἱ ἔφασκε φίλον τ' ἔμεν αἰδοῖόν τε.
urn:cts:greekLit:tlg0012.tlg002.omar:19.192	τῷ δ' ἤδη δεκάτη ἢ ἑνδεκάτη πέλεν ἠὼς
urn:cts:greekLit:tlg0012.tlg002.omar:19.193	οἰχομένῳ σὺν νηυσὶ κορωνίσιν ̓́Ιλιον εἴσω.
urn:cts:greekLit:tlg0012.tlg002.omar:19.194	τὸν μὲν ἐγὼ πρὸς δώματ' ἄγων ἐὺ̈ ἐξείνισσα,
urn:cts:greekLit:tlg0012.tlg002.omar:19.195	ἐνδυκέως φιλέων,  πολλῶν κατὰ οἶκον ἐόντων:
urn:cts:greekLit:tlg0012.tlg002.omar:19.196	καί οἱ τοῖς ἄλλοις ἑτάροις, οἳ ἅμ' αὐτῷ ἕποντο,
urn:cts:greekLit:tlg0012.tlg002.omar:19.197	δημόθεν ἄλφιτα δῶκα καὶ αἴθοπα οἶνον ἀγείρας
urn:cts:greekLit:tlg0012.tlg002.omar:19.198	καὶ βοῦς ἱρεύσασθαι, ἵνα πλησαίατο θυμόν.
urn:cts:greekLit:tlg0012.tlg002.omar:19.199	ἔνθα δυώδεκα μὲν μένον ἤματα δῖοι ̓Αχαιοί:
urn:cts:greekLit:tlg0012.tlg002.omar:19.200	εἴλει γὰρ Βορέης ἄνεμος μέγας οὐδ' ἐπὶ γαίῃ
urn:cts:greekLit:tlg0012.tlg002.omar:19.201	εἴα ἵστασθαι, χαλεπὸς δέ τις ὤρορε δαίμων.
urn:cts:greekLit:tlg0012.tlg002.omar:19.202	τῇ τρισκαιδεκάτῃ δ' ἄνεμος πέσε, τοὶ δ' ἀνάγοντο.”
urn:cts:greekLit:tlg0012.tlg002.omar:19.203	ἴσκε ψεύδεα πολλὰ λέγων ἐτύμοισιν ὁμοῖα:
urn:cts:greekLit:tlg0012.tlg002.omar:19.204	τῆς δ' ἄρ' ἀκουούσης ῥέε δάκρυα, τήκετο δὲ χρώς:
urn:cts:greekLit:tlg0012.tlg002.omar:19.205	ὡς δὲ χιὼν κατατήκετ' ἐν ἀκροπόλοισιν ὄρεσσιν,
urn:cts:greekLit:tlg0012.tlg002.omar:19.206	ἥν τ' Εὖρος κατέτηξεν, ἐπὴν Ζέφυρος καταχεύῃ:
urn:cts:greekLit:tlg0012.tlg002.omar:19.207	τηκομένης δ' ἄρα τῆς ποταμοὶ πλήθουσι ῥέοντες:
urn:cts:greekLit:tlg0012.tlg002.omar:19.208	ὣς τῆς τήκετο καλὰ παρήϊα δάκρυ χεούσης,
urn:cts:greekLit:tlg0012.tlg002.omar:19.209	κλαιούσης ἑὸν ἄνδρα παρήμενον. αὐτὰρ ̓Οδυσσεὺς
urn:cts:greekLit:tlg0012.tlg002.omar:19.210	θυμῷ μὲν γοόωσαν ἑὴν ἐλέαιρε γυναῖκα,
urn:cts:greekLit:tlg0012.tlg002.omar:19.211	ὀφθαλμοὶ δ' ὡς εἰ κέρα ἕστασαν ἠὲ σίδηρος
urn:cts:greekLit:tlg0012.tlg002.omar:19.212	ἀτρέμας ἐν βλεφάροισι: δόλῳ δ' ὅ γε δάκρυα κεῦθεν.
urn:cts:greekLit:tlg0012.tlg002.omar:19.213	ἡ δ' ἐπεὶ οὖν τάρφθη πολυδακρύτοιο γόοιο,
urn:cts:greekLit:tlg0012.tlg002.omar:19.214	ἐξαῦτίς μιν ἔπεσσιν ἀμειβομένη προσέειπε:
urn:cts:greekLit:tlg0012.tlg002.omar:19.215	“νῦν μὲν δή σευ,  ξεῖνέ γ', ὀί̈ω πειρήσεσθαι,
urn:cts:greekLit:tlg0012.tlg002.omar:19.216	εἰ ἐτεὸν δὴ κεῖθι σὺν ἀντιθέοις ἑτάροισι
urn:cts:greekLit:tlg0012.tlg002.omar:19.217	ξείνισας ἐν μεγάροισιν ἐμὸν πόσιν, ὡς ἀγορεύεις.
urn:cts:greekLit:tlg0012.tlg002.omar:19.218	εἰπέ μοι ὁπποῖ' ἄσσα περὶ χροὶ̈ εἵματα ἕστο,
urn:cts:greekLit:tlg0012.tlg002.omar:19.219	αὐτός θ' οἷος ἔην, καὶ ἑταίρους, οἵ οἱ ἕποντο.”
urn:cts:greekLit:tlg0012.tlg002.omar:19.220	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.221	“ὦ γύναι,  ἀργαλέον τόσσον χρόνον ἀμφὶς ἐόντα
urn:cts:greekLit:tlg0012.tlg002.omar:19.222	εἰπέμεν: ἤδη γάρ οἱ ἐεικοστὸν ἔτος ἐστὶν
urn:cts:greekLit:tlg0012.tlg002.omar:19.223	ἐξ οὗ κεῖθεν ἔβη καὶ ἐμῆς ἀπελήλυθε πάτρης:
urn:cts:greekLit:tlg0012.tlg002.omar:19.224	αὐτάρ τοι ἐρέω ὥς μοι ἰνδάλλεται ἦτορ.
urn:cts:greekLit:tlg0012.tlg002.omar:19.225	χλαῖναν πορφυρέην οὔλην ἔχε δῖος ̓Οδυσσεύς,
urn:cts:greekLit:tlg0012.tlg002.omar:19.226	διπλῆν: αὐτάρ οἱ περόνη χρυσοῖο τέτυκτο
urn:cts:greekLit:tlg0012.tlg002.omar:19.227	αὐλοῖσιν διδύμοισι: πάροιθε δὲ δαίδαλον ἦεν:
urn:cts:greekLit:tlg0012.tlg002.omar:19.228	ἐν προτέροισι πόδεσσι κύων ἔχε ποικίλον ἐλλόν,
urn:cts:greekLit:tlg0012.tlg002.omar:19.229	ἀσπαίροντα λάων: τὸ δὲ θαυμάζεσκον ἅπαντες,
urn:cts:greekLit:tlg0012.tlg002.omar:19.230	ὡς οἱ χρύσεοι ἐόντες ὁ μὲν λάε νεβρὸν ἀπάγχων,
urn:cts:greekLit:tlg0012.tlg002.omar:19.231	αὐτὰρ ὁ ἐκφυγέειν μεμαὼς ἤσπαιρε πόδεσσι.
urn:cts:greekLit:tlg0012.tlg002.omar:19.232	τὸν δὲ χιτῶν' ἐνόησα περὶ χροὶ̈ σιγαλόεντα,
urn:cts:greekLit:tlg0012.tlg002.omar:19.233	οἷόν τε κρομύοιο λοπὸν κάτα ἰσχαλέοιο:
urn:cts:greekLit:tlg0012.tlg002.omar:19.234	τὼς μὲν ἔην μαλακός, λαμπρὸς δ' ἦν ἠέλιος ὥς:
urn:cts:greekLit:tlg0012.tlg002.omar:19.235	ἦ μὲν πολλαί γ' αὐτὸν ἐθηήσαντο γυναῖκες.
urn:cts:greekLit:tlg0012.tlg002.omar:19.236	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:19.237	οὐκ οἶδ' ἢ τάδε ἕστο περὶ χροὶ̈ οἴκοθ' ̓Οδυσσεύς,
urn:cts:greekLit:tlg0012.tlg002.omar:19.238	ἦ τις ἑταίρων δῶκε θοῆς ἐπὶ νηὸς ἰόντι,
urn:cts:greekLit:tlg0012.tlg002.omar:19.239	ἤ τίς που καὶ ξεῖνος, ἐπεὶ πολλοῖσιν ̓Οδυσσεὺς
urn:cts:greekLit:tlg0012.tlg002.omar:19.240	ἔσκε φίλος: παῦροι γὰρ ̓Αχαιῶν ἦσαν ὁμοῖοι.
urn:cts:greekLit:tlg0012.tlg002.omar:19.241	καί οἱ ἐγὼ χάλκειον ἄορ καὶ δίπλακα δῶκα
urn:cts:greekLit:tlg0012.tlg002.omar:19.242	καλὴν πορφυρέην καὶ τερμιόεντα χιτῶνα,
urn:cts:greekLit:tlg0012.tlg002.omar:19.243	αἰδοίως δ' ἀπέπεμπον ἐϋσσέλμου ἐπὶ νηός.
urn:cts:greekLit:tlg0012.tlg002.omar:19.244	καὶ μέν οἱ κῆρυξ ὀλίγον προγενέστερος αὐτοῦ
urn:cts:greekLit:tlg0012.tlg002.omar:19.245	εἵπετο: καὶ τόν τοι μυθήσομαι,  οἷος ἔην περ.
urn:cts:greekLit:tlg0012.tlg002.omar:19.246	γυρὸς ἐν ὤμοισιν, μελανόχροος, οὐλοκάρηνος,
urn:cts:greekLit:tlg0012.tlg002.omar:19.247	Εὐρυβάτης δ' ὄνομ' ἔσκε: τίεν δέ μιν ἔξοχον ἄλλων
urn:cts:greekLit:tlg0012.tlg002.omar:19.248	ὧν ἑτάρων ̓Οδυσεύς, ὅτι οἱ φρεσὶν ἄρτια ᾔδη.”
urn:cts:greekLit:tlg0012.tlg002.omar:19.249	“ὣς φάτο, τῇ δ' ἔτι μᾶλλον ὑφ' ἵμερον ὦρσε γόοιο,
urn:cts:greekLit:tlg0012.tlg002.omar:19.250	σήματ' ἀναγνούσῃ τά οἱ ἔμπεδα πέφραδ' ̓Οδυσσεύς.
urn:cts:greekLit:tlg0012.tlg002.omar:19.251	ἡ δ' ἐπεὶ οὖν τάρφθη πολυδακρύτοιο γόοιο.
urn:cts:greekLit:tlg0012.tlg002.omar:19.252	καὶ τότε μιν μύθοισιν ἀμειβομένη προσέειπε:
urn:cts:greekLit:tlg0012.tlg002.omar:19.253	“νῦν μὲν δή μοι, ξεῖνε, πάρος περ ἐὼν ἐλεεινός,
urn:cts:greekLit:tlg0012.tlg002.omar:19.254	ἐν μεγάροισιν ἐμοῖσι φίλος τ' ἔσῃ αἰδοῖός τε:
urn:cts:greekLit:tlg0012.tlg002.omar:19.255	αὐτὴ γὰρ τάδε εἵματ' ἐγὼ πόρον,  οἷ' ἀγορεύεις,
urn:cts:greekLit:tlg0012.tlg002.omar:19.256	πτύξας' ἐκ θαλάμου, περόνην τ' ἐπέθηκα φαεινὴν
urn:cts:greekLit:tlg0012.tlg002.omar:19.257	κείνῳ ἄγαλμ' ἔμεναι: τὸν δ' οὐχ ὑποδέξομαι αὖτις
urn:cts:greekLit:tlg0012.tlg002.omar:19.258	οἴκαδε νοστήσαντα φίλην ἐς πατρίδα γαῖαν.
urn:cts:greekLit:tlg0012.tlg002.omar:19.259	τῷ ῥα κακῇ αἴσῃ κοίλης ἐπὶ νηὸς ̓Οδυσσεὺς
urn:cts:greekLit:tlg0012.tlg002.omar:19.260	ᾤχετ' ἐποψόμενος Κακοί̈λιον οὐκ ὀνομαστήν.”
urn:cts:greekLit:tlg0012.tlg002.omar:19.261	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.262	“ὦ γύναι αἰδοίη Λαερτιάδεω ̓Οδυσῆος,
urn:cts:greekLit:tlg0012.tlg002.omar:19.263	μηκέτι νῦν χρόα καλὸν ἐναίρεο, μηδέ τι θυμὸν
urn:cts:greekLit:tlg0012.tlg002.omar:19.264	τῆκε, πόσιν γοόωσα. νεμεσσῶμαί γε μὲν οὐδέν:
urn:cts:greekLit:tlg0012.tlg002.omar:19.265	καὶ γάρ τίς τ' ἀλλοῖον ὀδύρεται ἄνδρ' ὀλέσασα
urn:cts:greekLit:tlg0012.tlg002.omar:19.266	κουρίδιον, τῷ τέκνα τέκῃ φιλότητι μιγεῖσα,
urn:cts:greekLit:tlg0012.tlg002.omar:19.267	ἢ ̓Οδυσῆ', ὅν φασι θεοῖς ἐναλίγκιον εἶναι.
urn:cts:greekLit:tlg0012.tlg002.omar:19.268	ἀλλὰ γόου μὲν παῦσαι, ἐμεῖο δὲ σύνθεο μῦθον:
urn:cts:greekLit:tlg0012.tlg002.omar:19.269	νημερτέως γάρ τοι μυθήσομαι οὐδ' ἐπικεύσω
urn:cts:greekLit:tlg0012.tlg002.omar:19.270	ὡς ἤδη ̓Οδυσῆος ἐγὼ περὶ νόστου ἄκουσα
urn:cts:greekLit:tlg0012.tlg002.omar:19.271	ἀγχοῦ, Θεσπρωτῶν ἀνδρῶν ἐν πίονι δήμῳ,
urn:cts:greekLit:tlg0012.tlg002.omar:19.272	ζωοῦ: αὐτὰρ ἄγει κειμήλια πολλὰ καὶ ἐσθλὰ
urn:cts:greekLit:tlg0012.tlg002.omar:19.273	αἰτίζων ἀνὰ δῆμον. ἀτὰρ ἐρίηρας ἑταίρους
urn:cts:greekLit:tlg0012.tlg002.omar:19.274	ὤλεσε καὶ νῆα γλαφυρὴν ἐνὶ οἴνοπι πόντῳ,
urn:cts:greekLit:tlg0012.tlg002.omar:19.275	Θρινακίης ἄπο νήσου ἰών: ὀδύσαντο γὰρ αὐτῷ
urn:cts:greekLit:tlg0012.tlg002.omar:19.276	Ζεύς τε καὶ ̓Ηέλιος: τοῦ γὰρ βόας ἔκταν ἑταῖροι.
urn:cts:greekLit:tlg0012.tlg002.omar:19.277	οἱ μὲν πάντες ὄλοντο πολυκλύστῳ ἐνὶ πόντῳ:
urn:cts:greekLit:tlg0012.tlg002.omar:19.278	τὸν δ' ἄρ' ἐπὶ τρόπιος νεὸς ἔκβαλε κῦμ' ἐπὶ χέρσου,
urn:cts:greekLit:tlg0012.tlg002.omar:19.279	Φαιήκων ἐς γαῖαν, οἳ ἀγχίθεοι γεγάασιν,
urn:cts:greekLit:tlg0012.tlg002.omar:19.280	οἳ δή μιν περὶ κῆρι θεὸν ὣς τιμήσαντο
urn:cts:greekLit:tlg0012.tlg002.omar:19.281	καί οἱ πολλὰ δόσαν πέμπειν τέ μιν ἤθελον αὐτοὶ
urn:cts:greekLit:tlg0012.tlg002.omar:19.282	οἴκαδ' ἀπήμαντον. καί κεν πάλαι ἐνθάδ' ̓Οδυσσεὺς
urn:cts:greekLit:tlg0012.tlg002.omar:19.283	ἤην: ἀλλ' ἄρα οἱ τό γε κέρδιον εἴσατο θυμῷ,
urn:cts:greekLit:tlg0012.tlg002.omar:19.284	χρήματ' ἀγυρτάζειν πολλὴν ἐπὶ γαῖαν ἰόντι:
urn:cts:greekLit:tlg0012.tlg002.omar:19.285	ὣς περὶ κέρδεα πολλὰ καταθνητῶν ἀνθρώπων
urn:cts:greekLit:tlg0012.tlg002.omar:19.286	οἶδ' ̓Οδυσεύς, οὐδ' ἄν τις ἐρίσσειε βροτὸς ἄλλος.
urn:cts:greekLit:tlg0012.tlg002.omar:19.287	ὥς μοι Θεσπρωτῶν βασιλεὺς μυθήσατο Φείδων:
urn:cts:greekLit:tlg0012.tlg002.omar:19.288	ὤμνυε δὲ πρὸς ἔμ' αὐτόν, ἀποσπένδων ἐνὶ οἴκῳ,
urn:cts:greekLit:tlg0012.tlg002.omar:19.289	νῆα κατειρύσθαι καὶ ἐπαρτέας ἔμμεν ἑταίρους,
urn:cts:greekLit:tlg0012.tlg002.omar:19.290	οἳ δή μιν πέμψουσι φίλην ἐς πατρίδα γαῖαν.
urn:cts:greekLit:tlg0012.tlg002.omar:19.291	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
urn:cts:greekLit:tlg0012.tlg002.omar:19.292	ἀνδρῶν Θεσπρωτῶν ἐς Δουλίχιον πολύπυρον.
urn:cts:greekLit:tlg0012.tlg002.omar:19.293	καί μοι κτήματ' ἔδειξεν, ὅσα ξυναγείρατ' ̓Οδυσσεύς:
urn:cts:greekLit:tlg0012.tlg002.omar:19.294	καί νύ κεν ἐς δεκάτην γενεὴν ἕτερόν γ' ἔτι βόσκοι,
urn:cts:greekLit:tlg0012.tlg002.omar:19.295	ὅσσα οἱ ἐν μεγάροις κειμήλια κεῖτο ἄνακτος.
urn:cts:greekLit:tlg0012.tlg002.omar:19.296	τὸν δ' ἐς Δωδώνην φάτο βήμεναι, ὄφρα θεοῖο
urn:cts:greekLit:tlg0012.tlg002.omar:19.297	ἐκ δρυὸς ὑψικόμοιο Διὸς βουλὴν ἐπακούσαι,
urn:cts:greekLit:tlg0012.tlg002.omar:19.298	ὅππως νοστήσειε φίλην ἐς πατρίδα γαῖαν
urn:cts:greekLit:tlg0012.tlg002.omar:19.299	ἤδη δὴν ἀπεών, ἤ ἀμφαδὸν ἦε κρυφηδόν.
urn:cts:greekLit:tlg0012.tlg002.omar:19.300	“ὣς ὁ μὲν οὕτως ἐστὶ σόος καὶ ἐλεύσεται ἤδη
urn:cts:greekLit:tlg0012.tlg002.omar:19.301	ἄγχι μάλ', οὐδ' ἔτι τῆλε φίλων καὶ πατρίδος αἴης
urn:cts:greekLit:tlg0012.tlg002.omar:19.302	δηρὸν ἀπεσσεῖται: ἔμπης δέ τοι ὅρκια δώσω.
urn:cts:greekLit:tlg0012.tlg002.omar:19.303	ἴστω νῦν Ζεὺς πρῶτα, θεῶν ὕπατος καὶ ἄριστος,
urn:cts:greekLit:tlg0012.tlg002.omar:19.304	ἱστίη τ' ̓Οδυσῆος ἀμύμονος, ἣν ἀφικάνω:
urn:cts:greekLit:tlg0012.tlg002.omar:19.305	ἦ μέν τοι τάδε πάντα τελείεται ὡς ἀγορεύω.
urn:cts:greekLit:tlg0012.tlg002.omar:19.306	τοῦδ' αὐτοῦ λυκάβαντος ἐλεύσεται ἐνθάδ' ̓Οδυσσεύς,
urn:cts:greekLit:tlg0012.tlg002.omar:19.307	τοῦ μὲν φθίνοντος μηνός, τοῦ δ' ἱσταμένοιο.”
urn:cts:greekLit:tlg0012.tlg002.omar:19.308	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:19.309	“αἲ γὰρ τοῦτο, ξεῖνε, ἔπος τετελεσμένον εἴη:
urn:cts:greekLit:tlg0012.tlg002.omar:19.310	τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.omar:19.311	ἐξ ἐμεῦ, ὡς ἄν τίς σε συναντόμενος μακαρίζοι.
urn:cts:greekLit:tlg0012.tlg002.omar:19.312	ἀλλά μοι ὧδ' ἀνὰ θυμὸν ὀί̈εται, ὡς ἔσεταί περ:
urn:cts:greekLit:tlg0012.tlg002.omar:19.313	οὔτ' ̓Οδυσεὺς ἔτι οἶκον ἐλεύσεται, οὔτε σὺ πομπῆς
urn:cts:greekLit:tlg0012.tlg002.omar:19.314	τεύξῃ, ἐπεὶ οὐ τοῖοι σημάντορές εἰς' ἐνὶ οἴκῳ
urn:cts:greekLit:tlg0012.tlg002.omar:19.315	οἷος ̓Οδυσσεὺς ἔσκε μετ' ἀνδράσιν, εἴ ποτ' ἔην γε,
urn:cts:greekLit:tlg0012.tlg002.omar:19.316	ξείνους αἰδοίους ἀποπεμπέμεν ἠδὲ δέχεσθαι.
urn:cts:greekLit:tlg0012.tlg002.omar:19.317	ἀλλά μιν, ἀμφίπολοι, ἀπονίψατε, κάτθετε δ' εὐνήν,
urn:cts:greekLit:tlg0012.tlg002.omar:19.318	δέμνια καὶ χλαίνας καὶ ῥήγεα σιγαλόεντα,
urn:cts:greekLit:tlg0012.tlg002.omar:19.319	ὥς κ' εὖ θαλπιόων χρυσόθρονον ̓Ηῶ ἵκηται.
urn:cts:greekLit:tlg0012.tlg002.omar:19.320	ἠῶθεν δὲ μάλ' ἦρι λοέσσαι τε χρῖσαί τε,
urn:cts:greekLit:tlg0012.tlg002.omar:19.321	ὥς κ' ἔνδον παρὰ Τηλεμάχῳ δείπνοιο μέδηται
urn:cts:greekLit:tlg0012.tlg002.omar:19.322	ἥμενος ἐν μεγάρῳ: τῷ δ' ἄλγιον ὅς κεν ἐκείνων
urn:cts:greekLit:tlg0012.tlg002.omar:19.323	τοῦτον ἀνιάζῃ θυμοφθόρος: οὐδέ τι ἔργον
urn:cts:greekLit:tlg0012.tlg002.omar:19.324	ἐνθάδ' ἔτι πρήξει, μάλα περ κεχολωμένος αἰνῶς.
urn:cts:greekLit:tlg0012.tlg002.omar:19.325	πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν
urn:cts:greekLit:tlg0012.tlg002.omar:19.326	ἀλλάων περίειμι νόον καὶ ἐπίφρονα μῆτιν,
urn:cts:greekLit:tlg0012.tlg002.omar:19.327	εἴ κεν ἀϋσταλέος, κακὰ εἱμένος ἐν μεγάροισιν
urn:cts:greekLit:tlg0012.tlg002.omar:19.328	δαινύῃ; ἄνθρωποι δὲ μινυνθάδιοι τελέθουσιν.
urn:cts:greekLit:tlg0012.tlg002.omar:19.329	ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,
urn:cts:greekLit:tlg0012.tlg002.omar:19.330	τῷ δὲ καταρῶνται πάντες βροτοὶ ἄλγε' ὀπίσσω
urn:cts:greekLit:tlg0012.tlg002.omar:19.331	ζωῷ, ἀτὰρ τεθνεῶτί γ' ἐφεψιόωνται ἅπαντες:
urn:cts:greekLit:tlg0012.tlg002.omar:19.332	ὃς δ' ἂν ἀμύμων αὐτὸς ἔῃ καὶ ἀμύμονα εἰδῇ,
urn:cts:greekLit:tlg0012.tlg002.omar:19.333	τοῦ μέν τε κλέος εὐρὺ δὶα ξεῖνοι φορέουσι
urn:cts:greekLit:tlg0012.tlg002.omar:19.334	πάντας ἐπ' ἀνθρώπους, πολλοί τέ μιν ἐσθλὸν ἔειπον.”
urn:cts:greekLit:tlg0012.tlg002.omar:19.335	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.336	“ὦ γύναι αἰδοίη Λαερτιάδεω ̓Οδυσῆος,
urn:cts:greekLit:tlg0012.tlg002.omar:19.337	ἦ τοι ἐμοὶ χλαῖναι καὶ ῥήγεα σιγαλόεντα
urn:cts:greekLit:tlg0012.tlg002.omar:19.338	ἤχθεθ', ὅτε πρῶτον Κρήτης ὄρεα νιφόεντα
urn:cts:greekLit:tlg0012.tlg002.omar:19.339	νοσφισάμην ἐπὶ νηὸς ἰὼν δολιχηρέτμοιο,
urn:cts:greekLit:tlg0012.tlg002.omar:19.340	κείω δ' ὡς τὸ πάρος περ ἀύ̈πνους νύκτας ἴαυον:
urn:cts:greekLit:tlg0012.tlg002.omar:19.341	πολλὰς γὰρ δὴ νύκτας ἀεικελίῳ ἐνὶ κοίτῃ
urn:cts:greekLit:tlg0012.tlg002.omar:19.342	ἄεσα καί τ' ἀνέμεινα ἐύ̈θρονον ̓Ηῶ δῖαν.
urn:cts:greekLit:tlg0012.tlg002.omar:19.343	οὐδέ τί μοι ποδάνιπτρα ποδῶν ἐπιήρανα θυμῷ
urn:cts:greekLit:tlg0012.tlg002.omar:19.344	γίγνεται: οὐδὲ γυνὴ ποδὸς ἅψεται ἡμετέροιο
urn:cts:greekLit:tlg0012.tlg002.omar:19.345	τάων αἵ τοι δῶμα κάτα δρήστειραι ἔασιν,
urn:cts:greekLit:tlg0012.tlg002.omar:19.346	εἰ μή τις γρηῦς ἔστι παλαιή, κεδνὰ ἰδυῖα,
urn:cts:greekLit:tlg0012.tlg002.omar:19.347	ἥ τις δὴ τέτληκε τόσα φρεσὶν ὅσσα τ' ἐγώ περ:
urn:cts:greekLit:tlg0012.tlg002.omar:19.348	τῇ δ' οὐκ ἂν φθονέοιμι ποδῶν ἅψασθαι ἐμεῖο.”
urn:cts:greekLit:tlg0012.tlg002.omar:19.349	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:19.350	“ξεῖνε φίλ': οὐ γάρ πώ τις ἀνὴρ πεπνυμένος ὧδε
urn:cts:greekLit:tlg0012.tlg002.omar:19.351	ξείνων τηλεδαπῶν φιλίων ἐμὸν ἵκετο δῶμα,
urn:cts:greekLit:tlg0012.tlg002.omar:19.352	ὡς σὺ μάλ' εὐφραδέως πεπνυμένα πάντ' ἀγορεύεις:
urn:cts:greekLit:tlg0012.tlg002.omar:19.353	ἔστι δέ μοι γρηὺ̈ς πυκινὰ φρεσὶ μήδε' ἔχουσα
urn:cts:greekLit:tlg0012.tlg002.omar:19.354	ἣ κεῖνον δύστηνον ἐὺ̈ τρέφεν ἠδ' ἀτίταλλε,
urn:cts:greekLit:tlg0012.tlg002.omar:19.355	δεξαμένη χείρεσς',  ὅτε μιν πρῶτον τέκε μήτηρ,
urn:cts:greekLit:tlg0012.tlg002.omar:19.356	ἥ σε πόδας νίψει, ὀλιγηπελέουσά περ ἔμπης.
urn:cts:greekLit:tlg0012.tlg002.omar:19.357	ἀλλ' ἄγε νῦν ἀνστᾶσα, περίφρων Εὐρύκλεια,
urn:cts:greekLit:tlg0012.tlg002.omar:19.358	νίψον σοῖο ἄνακτος ὁμήλικα: καί που ̓Οδυσσεὺς
urn:cts:greekLit:tlg0012.tlg002.omar:19.359	ἤδη τοιόσδ' ἐστὶ πόδας τοιόσδε τε χεῖρας:
urn:cts:greekLit:tlg0012.tlg002.omar:19.360	αἶψα γὰρ ἐν κακότητι βροτοὶ καταγηράσκουσιν.”
urn:cts:greekLit:tlg0012.tlg002.omar:19.361	ὣς ἄρ' ἔφη, γρηὺ̈ς δὲ κατέσχετο χερσὶ πρόσωπα,
urn:cts:greekLit:tlg0012.tlg002.omar:19.362	δάκρυα δ' ἔκβαλε θερμά, ἔπος δ' ὀλοφυδνὸν ἔειπεν:
urn:cts:greekLit:tlg0012.tlg002.omar:19.363	“ὤ μοι ἐγὼ σέο, τέκνον, ἀμήχανος: ἦ σε περὶ Ζεὺς
urn:cts:greekLit:tlg0012.tlg002.omar:19.364	ἀνθρώπων ἤχθηρε θεουδέα θυμὸν ἔχοντα.
urn:cts:greekLit:tlg0012.tlg002.omar:19.365	οὐ γάρ πώ τις τόσσα βροτῶν Διὶ τερπικεραύνῳ
urn:cts:greekLit:tlg0012.tlg002.omar:19.366	πίονα μηρί' ἔκη' οὐδ' ἐξαίτους ἑκατόμβας,
urn:cts:greekLit:tlg0012.tlg002.omar:19.367	ὅσσα σὺ τῷ ἐδίδους, ἀρώμενος ἧος ἵκοιο
urn:cts:greekLit:tlg0012.tlg002.omar:19.368	γῆράς τε λιπαρὸν θρέψαιό τε φαίδιμον υἱόν:
urn:cts:greekLit:tlg0012.tlg002.omar:19.369	νῦν δέ τοι οἴῳ πάμπαν ἀφείλετο νόστιμον ἦμαρ.
urn:cts:greekLit:tlg0012.tlg002.omar:19.370	οὕτω που καὶ κείνῳ ἐφεψιόωντο γυναῖκες
urn:cts:greekLit:tlg0012.tlg002.omar:19.371	ξείνων τηλεδαπῶν, ὅτε τευ κλυτὰ δώμαθ' ἵκοιτο,
urn:cts:greekLit:tlg0012.tlg002.omar:19.372	ὡς σέθεν αἱ κύνες αἵδε καθεψιόωνται ἅπασαι,
urn:cts:greekLit:tlg0012.tlg002.omar:19.373	τάων νῦν λώβην τε καὶ αἴσχεα πόλλ' ἀλεείνων
urn:cts:greekLit:tlg0012.tlg002.omar:19.374	οὐκ ἐάας νίζειν: ἐμὲ δ' οὐκ ἀέκουσαν ἄνωγε
urn:cts:greekLit:tlg0012.tlg002.omar:19.375	κούρη ̓Ικαρίοιο,  περίφρων Πηνελόπεια.
urn:cts:greekLit:tlg0012.tlg002.omar:19.376	τῷ σε πόδας νίψω ἅμα τ' αὐτῆς Πηνελοπείης
urn:cts:greekLit:tlg0012.tlg002.omar:19.377	καὶ σέθεν εἵνεκ', ἐπεί μοι ὀρώρεται ἔνδοθι θυμὸς
urn:cts:greekLit:tlg0012.tlg002.omar:19.378	κήδεσιν. ἀλλ' ἄγε νῦν ξυνίει ἔπος, ὅττι κεν εἴπω:
urn:cts:greekLit:tlg0012.tlg002.omar:19.379	πολλοὶ δὴ ξεῖνοι ταλαπείριοι ἐνθάδ' ἵκοντο,
urn:cts:greekLit:tlg0012.tlg002.omar:19.380	ἀλλ' οὔ πώ τινά φημι ἐοικότα ὧδε ἰδέσθαι
urn:cts:greekLit:tlg0012.tlg002.omar:19.381	ὡς σὺ δέμας φωνήν τε πόδας τ' ̓Οδυσῆϊ ἔοικας.”
urn:cts:greekLit:tlg0012.tlg002.omar:19.382	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.383	“ὦ γρηῦ, οὕτω φασὶν ὅσοι ἴδον ὀφθαλμοῖσιν
urn:cts:greekLit:tlg0012.tlg002.omar:19.384	ἡμέας ἀμφοτέρους, μάλα εἰκέλω ἀλλήλοιϊν
urn:cts:greekLit:tlg0012.tlg002.omar:19.385	ἔμμεναι, ὡς σύ περ αὐτὴ ἐπιφρονέους' ἀγορεύεις.”
urn:cts:greekLit:tlg0012.tlg002.omar:19.386	ὣς ἄρ' ἔφη, γρηὺ̈ς δὲ λέβηθ' ἕλε παμφανόωντα
urn:cts:greekLit:tlg0012.tlg002.omar:19.387	τοῦ πόδας ἐξαπένιζεν, ὕδωρ δ' ἐνεχεύατο πουλὺ
urn:cts:greekLit:tlg0012.tlg002.omar:19.388	ψυχρόν, ἔπειτα δὲ θερμὸν ἐπήφυσεν. αὐτὰρ ̓Οδυσσεὺς
urn:cts:greekLit:tlg0012.tlg002.omar:19.389	ἷζεν ἐπ' ἐσχαρόφιν, ποτὶ δὲ σκότον ἐτράπετ' αἶψα:
urn:cts:greekLit:tlg0012.tlg002.omar:19.390	αὐτίκα γὰρ κατὰ θυμὸν ὀί̈σατο,  μή ἑ λαβοῦσα
urn:cts:greekLit:tlg0012.tlg002.omar:19.391	οὐλὴν ἀμφράσσαιτο καὶ ἀμφαδὰ ἔργα γένοιτο.
urn:cts:greekLit:tlg0012.tlg002.omar:19.392	νίζε δ' ἄρ' ἆσσον ἰοῦσα ἄναχθ' ἑόν: αὐτίκα δ' ἔγνω
urn:cts:greekLit:tlg0012.tlg002.omar:19.393	οὐλήν, τήν ποτέ μιν σῦς ἤλασε λευκῷ ὀδόντι
urn:cts:greekLit:tlg0012.tlg002.omar:19.394	Παρνησόνδ' ἐλθόντα μετ' Αὐτόλυκόν τε καὶ υἷας,
urn:cts:greekLit:tlg0012.tlg002.omar:19.395	μητρὸς ἑῆς πάτερ' ἐσθλόν,  ὃς ἀνθρώπους ἐκέκαστο
urn:cts:greekLit:tlg0012.tlg002.omar:19.396	κλεπτοσύνῃ θ' ὅρκῳ τε: θεὸς δέ οἱ αὐτὸς ἔδωκεν
urn:cts:greekLit:tlg0012.tlg002.omar:19.397	̔Ερμείας: τῷ γὰρ κεχαρισμένα μηρία καῖεν
urn:cts:greekLit:tlg0012.tlg002.omar:19.398	ἀρνῶν ἠδ' ἐρίφων: ὁ δέ οἱ πρόφρων ἅμ' ὀπήδει.
urn:cts:greekLit:tlg0012.tlg002.omar:19.399	Αὐτόλυκος δ' ἐλθὼν ̓Ιθάκης ἐς πίονα δῆμον
urn:cts:greekLit:tlg0012.tlg002.omar:19.400	παῖδα νέον γεγαῶτα κιχήσατο θυγατέρος ἧς:
urn:cts:greekLit:tlg0012.tlg002.omar:19.401	τόν ῥά οἱ Εὐρύκλεια φίλοις ἐπὶ γούνασι θῆκε
urn:cts:greekLit:tlg0012.tlg002.omar:19.402	παυομένῳ δόρποιο, ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:19.403	“Αὐτόλυκ', αὐτὸς νῦν ὄνομ' εὕρεο ὅττι κε θῆαι
urn:cts:greekLit:tlg0012.tlg002.omar:19.404	παιδὸς παιδὶ φίλῳ: πολυάρητος δέ τοί ἐστιν.”
urn:cts:greekLit:tlg0012.tlg002.omar:19.405	τὴν δ' αὖτ' Αὐτόλυκος ἀπαμείβετο φώνησέν τε:
urn:cts:greekLit:tlg0012.tlg002.omar:19.406	“γαμβρὸς ἐμὸς θυγάτηρ τε, τίθεσθ' ὄνομ' ὅττι κεν εἴπω:
urn:cts:greekLit:tlg0012.tlg002.omar:19.407	πολλοῖσιν γὰρ ἐγώ γε ὀδυσσάμενος τόδ' ἱκάνω,
urn:cts:greekLit:tlg0012.tlg002.omar:19.408	ἀνδράσιν ἠδὲ γυναιξὶν ἀνὰ χθόνα πουλυβότειραν:
urn:cts:greekLit:tlg0012.tlg002.omar:19.409	τῷ δ' ̓Οδυσεὺς ὄνομ' ἔστω ἐπώνυμον: αὐτὰρ ἐγώ γε,
urn:cts:greekLit:tlg0012.tlg002.omar:19.410	ὁππότ' ἂν ἡβήσας μητρώϊον ἐς μέγα δῶμα
urn:cts:greekLit:tlg0012.tlg002.omar:19.411	ἔλθῃ Παρνησόνδ', ὅθι πού μοι κτήματ' ἔασι,
urn:cts:greekLit:tlg0012.tlg002.omar:19.412	τῶν οἱ ἐγὼ δώσω καί μιν χαίροντ' ἀποπέμψω.”
urn:cts:greekLit:tlg0012.tlg002.omar:19.413	τῶν ἕνεκ' ἦλθ' ̓Οδυσεύς, ἵνα οἱ πόροι ἀγλαὰ δῶρα.
urn:cts:greekLit:tlg0012.tlg002.omar:19.414	τὸν μὲν ἄρ' Αὐτόλυκός τε καὶ υἱέες Αὐτολύκοιο
urn:cts:greekLit:tlg0012.tlg002.omar:19.415	χερσίν τ' ἠσπάζοντο ἔπεσσί τε μειλιχίοισι:
urn:cts:greekLit:tlg0012.tlg002.omar:19.416	μήτηρ δ' ̓Αμφιθέη μητρὸς περιφῦς' ̓Οδυσῆϊ
urn:cts:greekLit:tlg0012.tlg002.omar:19.417	κύσς' ἄρα μιν κεφαλήν τε καὶ ἄμφω φάεα καλά.
urn:cts:greekLit:tlg0012.tlg002.omar:19.418	Αὐτόλυκος δ' υἱοῖσιν ἐκέκλετο κυδαλίμοισι
urn:cts:greekLit:tlg0012.tlg002.omar:19.419	δεῖπνον ἐφοπλίσσαι: τοὶ δ' ὀτρύνοντος ἄκουσαν,
urn:cts:greekLit:tlg0012.tlg002.omar:19.420	αὐτίκα δ' εἰσάγαγον βοῦν ἄρσενα πενταέτηρον:
urn:cts:greekLit:tlg0012.tlg002.omar:19.421	τὸν δέρον ἀμφί θ' ἕπον, καί μιν διέχευαν ἅπαντα,
urn:cts:greekLit:tlg0012.tlg002.omar:19.422	μίστυλλόν τ' ἄρ' ἐπισταμένως πεῖράν τ' ὀβελοῖσιν,
urn:cts:greekLit:tlg0012.tlg002.omar:19.423	ὤπτησάν τε περιφραδέως, δάσσαντό τε μοίρας.
urn:cts:greekLit:tlg0012.tlg002.omar:19.424	ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.omar:19.425	δαίνυντ',  οὐδέ τι θυμὸς ἐδεύετο δαιτὸς ἐί̈σης:
urn:cts:greekLit:tlg0012.tlg002.omar:19.426	ἦμος δ' ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.omar:19.427	δὴ τότε κοιμήσαντο καὶ ὕπνου δῶρον ἕλοντο.
urn:cts:greekLit:tlg0012.tlg002.omar:19.428	ἦμος δ' ἠριγένεια φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:19.429	βάν ῥ' ἴμεν ἐς θήρην, ἠμὲν κύνες ἠδὲ καὶ αὐτοὶ
urn:cts:greekLit:tlg0012.tlg002.omar:19.430	υἱέες Αὐτολύκου: μετὰ τοῖσι δὲ δῖος ̓Οδυσσεὺς
urn:cts:greekLit:tlg0012.tlg002.omar:19.431	ἤϊεν: αἰπὺ δ' ὄρος προσέβαν καταειμένον ὕλῃ
urn:cts:greekLit:tlg0012.tlg002.omar:19.432	Παρνησοῦ, τάχα δ' ἵκανον πτύχας ἠνεμοέσσας.
urn:cts:greekLit:tlg0012.tlg002.omar:19.433	̓Ηέλιος μὲν ἔπειτα νέον προσέβαλλεν ἀρούρας
urn:cts:greekLit:tlg0012.tlg002.omar:19.434	ἐξ ἀκαλαρρείταο βαθυρρόου ̓Ωκεανοῖο,
urn:cts:greekLit:tlg0012.tlg002.omar:19.435	οἱ δ' ἐς βῆσσαν ἵκανον ἐπακτῆρες: πρὸ δ' ἄρ' αὐτῶν
urn:cts:greekLit:tlg0012.tlg002.omar:19.436	ἴχνι' ἐρευνῶντες κύνες ἤϊσαν, αὐτὰρ ὄπισθεν
urn:cts:greekLit:tlg0012.tlg002.omar:19.437	υἱέες Αὐτολύκου: μετὰ τοῖσι δὲ δῖος ̓Οδυσσεὺς
urn:cts:greekLit:tlg0012.tlg002.omar:19.438	ἤϊεν ἄγχι κυνῶν, κραδάων δολιχόσκιον ἔγχος.
urn:cts:greekLit:tlg0012.tlg002.omar:19.439	ἔνθα δ' ἄρ' ἐν λόχμῃ πυκινῇ κατέκειτο μέγας σῦς:
urn:cts:greekLit:tlg0012.tlg002.omar:19.440	τὴν μὲν ἄρ' οὔτ' ἀνέμων διάει μένος ὑγρὸν ἀέντων,
urn:cts:greekLit:tlg0012.tlg002.omar:19.441	οὔτε μιν ̓Ηέλιος φαέθων ἀκτῖσιν ἔβαλλεν,
urn:cts:greekLit:tlg0012.tlg002.omar:19.442	οὔτ' ὄμβρος περάασκε διαμπερές: ὣς ἄρα πυκνὴ
urn:cts:greekLit:tlg0012.tlg002.omar:19.443	ἦεν, ἀτὰρ φύλλων ἐνέην χύσις ἤλιθα πολλή.
urn:cts:greekLit:tlg0012.tlg002.omar:19.444	τὸν δ' ἀνδρῶν τε κυνῶν τε περὶ κτύπος ἦλθε ποδοῖϊν,
urn:cts:greekLit:tlg0012.tlg002.omar:19.445	ὡς ἐπάγοντες ἐπῇσαν: ὁ δ' ἀντίος ἐκ ξυλόχοιο
urn:cts:greekLit:tlg0012.tlg002.omar:19.446	φρίξας εὖ λοφιήν, πῦρ δ' ὀφθαλμοῖσι δεδορκώς,
urn:cts:greekLit:tlg0012.tlg002.omar:19.447	στῆ ῥ' αὐτῶν σχεδόθεν: ὁ δ' ἄρα πρώτιστος ̓Οδυσσεὺς
urn:cts:greekLit:tlg0012.tlg002.omar:19.448	ἔσσυτ' ἀνασχόμενος δολιχὸν δόρυ χειρὶ παχείῃ,
urn:cts:greekLit:tlg0012.tlg002.omar:19.449	οὐτάμεναι μεμαώς: ὁ δέ μιν φθάμενος ἔλασεν σῦς
urn:cts:greekLit:tlg0012.tlg002.omar:19.450	γουνὸς ὕπερ,  πολλὸν δὲ διήφυσε σαρκὸς ὀδόντι
urn:cts:greekLit:tlg0012.tlg002.omar:19.451	λικριφὶς ἀί̈ξας, οὐδ' ὀστέον ἵκετο φωτός.
urn:cts:greekLit:tlg0012.tlg002.omar:19.452	τὸν δ' ̓Οδυσεὺς οὔτησε τυχὼν κατὰ δεξιὸν ὦμον,
urn:cts:greekLit:tlg0012.tlg002.omar:19.453	ἀντικρὺ δὲ διῆλθε φαεινοῦ δουρὸς ἀκωκή:
urn:cts:greekLit:tlg0012.tlg002.omar:19.454	κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.
urn:cts:greekLit:tlg0012.tlg002.omar:19.455	τὸν μὲν ἄρ' Αὐτολύκου παῖδες φίλοι ἀμφεπένοντο,
urn:cts:greekLit:tlg0012.tlg002.omar:19.456	ὠτειλὴν δ' ̓Οδυσῆος ἀμύμονος ἀντιθέοιο
urn:cts:greekLit:tlg0012.tlg002.omar:19.457	δῆσαν ἐπισταμένως, ἐπαοιδῇ δ' αἷμα κελαινὸν
urn:cts:greekLit:tlg0012.tlg002.omar:19.458	ἔσχεθον, αἶψα δ' ἵκοντο φίλου πρὸς δώματα πατρός.
urn:cts:greekLit:tlg0012.tlg002.omar:19.459	τὸν μὲν ἄρ' Αὐτόλυκός τε καὶ υἱέες Αὐτολύκοιο
urn:cts:greekLit:tlg0012.tlg002.omar:19.460	εὖ ἰησάμενοι ἠδ' ἀγλαὰ δῶρα πορόντες
urn:cts:greekLit:tlg0012.tlg002.omar:19.461	καρπαλίμως χαίροντα φίλην ἐς πατρίδ' ἔπεμπον
urn:cts:greekLit:tlg0012.tlg002.omar:19.462	εἰς ̓Ιθάκην. τῷ μέν ῥα πατὴρ καὶ πότνια μήτηρ
urn:cts:greekLit:tlg0012.tlg002.omar:19.463	χαῖρον νοστήσαντι καὶ ἐξερέεινον ἕκαστα,
urn:cts:greekLit:tlg0012.tlg002.omar:19.464	οὐλὴν ὅττι πάθοι: ὁ δ' ἄρα σφίσιν εὖ κατέλεξεν
urn:cts:greekLit:tlg0012.tlg002.omar:19.465	ὥς μιν θηρεύοντ' ἔλασεν σῦς λευκῷ ὀδόντι,
urn:cts:greekLit:tlg0012.tlg002.omar:19.466	Παρνησόνδ' ἐλθόντα σὺν υἱάσιν Αὐτολύκοιο.
urn:cts:greekLit:tlg0012.tlg002.omar:19.467	τὴν γρηὺ̈ς χείρεσσι καταπρηνέσσι λαβοῦσα
urn:cts:greekLit:tlg0012.tlg002.omar:19.468	γνῶ ῥ' ἐπιμασσαμένη, πόδα δὲ προέηκε φέρεσθαι:
urn:cts:greekLit:tlg0012.tlg002.omar:19.469	ἐν δὲ λέβητι πέσε κνήμη, κανάχησε δὲ χαλκός,
urn:cts:greekLit:tlg0012.tlg002.omar:19.470	ἂψ δ' ἑτέρως' ἐκλίθη: τὸ δ' ἐπὶ χθονὸς ἐξέχυθ' ὕδωρ.
urn:cts:greekLit:tlg0012.tlg002.omar:19.471	τὴν δ' ἅμα χάρμα καὶ ἄλγος ἕλε φρένα, τὼ δέ οἱ ὄσσε
urn:cts:greekLit:tlg0012.tlg002.omar:19.472	δακρυόφι πλῆσθεν, θαλερὴ δέ οἱ ἔσχετο φωνή.
urn:cts:greekLit:tlg0012.tlg002.omar:19.473	ἁψαμένη δὲ γενείου ̓Οδυσσῆα προσέειπεν:
urn:cts:greekLit:tlg0012.tlg002.omar:19.474	“ἦ μάλ' ̓Οδυσσεύς ἐσσι, φίλον τέκος: οὐδέ ς' ἐγώ γε
urn:cts:greekLit:tlg0012.tlg002.omar:19.475	πρὶν ἔγνων,  πρὶν πάντα ἄνακτ' ἐμὸν ἀμφαφάασθαι.”
urn:cts:greekLit:tlg0012.tlg002.omar:19.476	ἦ καὶ Πηνελόπειαν ἐσέδρακεν ὀφθαλμοῖσι,
urn:cts:greekLit:tlg0012.tlg002.omar:19.477	πεφραδέειν ἐθέλουσα φίλον πόσιν ἔνδον ἐόντα.
urn:cts:greekLit:tlg0012.tlg002.omar:19.478	ἡ δ' οὔτ' ἀθρῆσαι δύνατ' ἀντίη οὔτε νοῆσαι:
urn:cts:greekLit:tlg0012.tlg002.omar:19.479	τῇ γὰρ ̓Αθηναίη νόον ἔτραπεν: αὐτὰρ ̓Οδυσσεὺς
urn:cts:greekLit:tlg0012.tlg002.omar:19.480	χεῖρ' ἐπιμασσάμενος φάρυγος λάβε δεξιτερῆφι,
urn:cts:greekLit:tlg0012.tlg002.omar:19.481	τῇ δ' ἑτέρῃ ἕθεν ἆσσον ἐρύσσατο φώνησέν τε.
urn:cts:greekLit:tlg0012.tlg002.omar:19.482	“μαῖα, τίη μ' ἐθέλεις ὀλέσαι; σὺ δέ μ' ἔτρεφες αὐτὴ
urn:cts:greekLit:tlg0012.tlg002.omar:19.483	τῷ σῷ ἐπὶ μαζῷ: νῦν δ' ἄλγεα πολλὰ μογήσας
urn:cts:greekLit:tlg0012.tlg002.omar:19.484	ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.omar:19.485	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
urn:cts:greekLit:tlg0012.tlg002.omar:19.486	σίγα, μή τίς τ' ἄλλος ἐνὶ μεγάροισι πύθηται.
urn:cts:greekLit:tlg0012.tlg002.omar:19.487	ὧδε γὰρ ἐξερέω, καὶ μὴν  τετελεσμένον ἔσται:
urn:cts:greekLit:tlg0012.tlg002.omar:19.488	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.omar:19.489	οὐδὲ τροφοῦ οὔσης σεῦ ἀφέξομαι, ὁππότ' ἂν ἄλλας
urn:cts:greekLit:tlg0012.tlg002.omar:19.490	δμῳὰς ἐν μεγάροισιν ἐμοῖς κτείνωμι γυναῖκας.”
urn:cts:greekLit:tlg0012.tlg002.omar:19.491	τὸν δ' αὖτε προσέειπε περίφρων Εὐρύκλεια:
urn:cts:greekLit:tlg0012.tlg002.omar:19.492	“τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.omar:19.493	οἶσθα μὲν οἷον ἐμὸν μένος ἔμπεδον οὐδ' ἐπιεικτόν,
urn:cts:greekLit:tlg0012.tlg002.omar:19.494	ἕξω δ' ὡς ὅτε τις στερεὴ λίθος ἠὲ σίδηρος.
urn:cts:greekLit:tlg0012.tlg002.omar:19.495	ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:19.496	εἴ χ' ὑπό σοι γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.omar:19.497	δὴ τότε τοι καταλέξω ἐνὶ μεγάροισι γυναῖκας,
urn:cts:greekLit:tlg0012.tlg002.omar:19.498	αἵ τέ ς' ἀτιμάζουσι καὶ αἳ νηλείτιδές εἰσι.”
urn:cts:greekLit:tlg0012.tlg002.omar:19.499	τὴν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:19.500	“μαῖα,  τίη δὲ σὺ τὰς μυθήσεαι; οὐδέ τί σε χρή.
urn:cts:greekLit:tlg0012.tlg002.omar:19.501	εὖ νυ καὶ αὐτὸς ἐγὼ φράσομαι καὶ εἴσομ' ἑκάστην:
urn:cts:greekLit:tlg0012.tlg002.omar:19.502	ἀλλ' ἔχε σιγῇ μῦθον, ἐπίτρεψον δὲ θεοῖσιν.”
urn:cts:greekLit:tlg0012.tlg002.omar:19.503	ὣς ἄρ' ἔφη, γρηὺ̈ς δὲ διὲκ μεγάροιο βεβήκει
urn:cts:greekLit:tlg0012.tlg002.omar:19.504	οἰσομένη ποδάνιπτρα: τὰ γὰρ πρότερ' ἔκχυτο πάντα.
urn:cts:greekLit:tlg0012.tlg002.omar:19.505	αὐτὰρ ἐπεὶ νίψεν τε καὶ ἤλειψεν λίπ' ἐλαίῳ,
urn:cts:greekLit:tlg0012.tlg002.omar:19.506	αὖτις ἄρ' ἀσσοτέρω πυρὸς ἕλκετο δίφρον ̓Οδυσσεὺς
urn:cts:greekLit:tlg0012.tlg002.omar:19.507	θερσόμενος, οὐλὴν δὲ κατὰ ῥακέεσσι κάλυψε.
urn:cts:greekLit:tlg0012.tlg002.omar:19.508	τοῖσι δὲ μύθων ἦρχε περίφρων Πηνελόπεια:
urn:cts:greekLit:tlg0012.tlg002.omar:19.509	“ξεῖνε, τὸ μέν ς' ἔτι τυτθὸν ἐγὼν εἰρήσομαι αὐτή:
urn:cts:greekLit:tlg0012.tlg002.omar:19.510	καὶ γὰρ δὴ κοίτοιο τάχ' ἔσσεται ἡδέος ὥρη,
urn:cts:greekLit:tlg0012.tlg002.omar:19.511	ὅν τινά γ' ὕπνος ἕλοι γλυκερός, καὶ κηδόμενόν περ.
urn:cts:greekLit:tlg0012.tlg002.omar:19.512	αὐτὰρ ἐμοὶ καὶ πένθος ἀμέτρητον πόρε δαίμων:
urn:cts:greekLit:tlg0012.tlg002.omar:19.513	ἤματα μὲν γὰρ τέρπομ' ὀδυρομένη, γοόωσα,
urn:cts:greekLit:tlg0012.tlg002.omar:19.514	ἔς τ' ἐμὰ ἔργ' ὁρόωσα καὶ ἀμφιπόλων ἐνὶ οἴκῳ:
urn:cts:greekLit:tlg0012.tlg002.omar:19.515	αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,
urn:cts:greekLit:tlg0012.tlg002.omar:19.516	κεῖμαι ἐνὶ λέκτρῳ, πυκιναὶ δέ μοι ἀμφ' ἀδινὸν κῆρ
urn:cts:greekLit:tlg0012.tlg002.omar:19.517	ὀξεῖαι μελεδῶνες ὀδυρομένην ἐρέθουσιν.
urn:cts:greekLit:tlg0012.tlg002.omar:19.518	ὡς δ' ὅτε Πανδαρέου κούρη, χλωρηὶ̈ς ἀηδών,
urn:cts:greekLit:tlg0012.tlg002.omar:19.519	καλὸν ἀείδῃσιν ἔαρος νέον ἱσταμένοιο,
urn:cts:greekLit:tlg0012.tlg002.omar:19.520	δενδρέων ἐν πετάλοισι καθεζομένη πυκινοῖσιν,
urn:cts:greekLit:tlg0012.tlg002.omar:19.521	ἥ τε θαμὰ τρωπῶσα χέει πολυηχέα φωνήν,
urn:cts:greekLit:tlg0012.tlg002.omar:19.522	παῖδ' ὀλοφυρομένη ̓́Ιτυλον φίλον, ὅν ποτε χαλκῷ
urn:cts:greekLit:tlg0012.tlg002.omar:19.523	κτεῖνε δι' ἀφραδίας, κοῦρον Ζήθοιο ἄνακτος,
urn:cts:greekLit:tlg0012.tlg002.omar:19.524	ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,
urn:cts:greekLit:tlg0012.tlg002.omar:19.525	ἠὲ μένω παρὰ παιδὶ καὶ ἔμπεδα πάντα φυλάσσω,
urn:cts:greekLit:tlg0012.tlg002.omar:19.526	κτῆσιν ἐμήν, δμῶάς τε καὶ ὑψερεφὲς μέγα δῶμα,
urn:cts:greekLit:tlg0012.tlg002.omar:19.527	εὐνήν τ' αἰδομένη πόσιος δήμοιό τε φῆμιν,
urn:cts:greekLit:tlg0012.tlg002.omar:19.528	ἦ ἤδη ἅμ' ἕπωμαι ̓Αχαιῶν ὅς τις ἄριστος
urn:cts:greekLit:tlg0012.tlg002.omar:19.529	μνᾶται ἐνὶ μεγάροισι, πορὼν ἀπερείσια ἕδνα.
urn:cts:greekLit:tlg0012.tlg002.omar:19.530	παῖς δ' ἐμὸς ἧος ἔην ἔτι νήπιος ἠδὲ χαλίφρων,
urn:cts:greekLit:tlg0012.tlg002.omar:19.531	γήμασθ' οὔ μ' εἴα πόσιος κατὰ δῶμα λιποῦσαν:
urn:cts:greekLit:tlg0012.tlg002.omar:19.532	νῦν δ' ὅτε δὴ μέγας ἐστὶ καὶ ἥβης μέτρον ἱκάνει,
urn:cts:greekLit:tlg0012.tlg002.omar:19.533	καὶ δή μ' ἀρᾶται πάλιν ἐλθέμεν ἐκ μεγάροιο,
urn:cts:greekLit:tlg0012.tlg002.omar:19.534	κτήσιος ἀσχαλόων, τήν οἱ κατέδουσιν ̓Αχαιοί.
urn:cts:greekLit:tlg0012.tlg002.omar:19.535	ἀλλ' ἄγε μοι τὸν ὄνειρον ὑπόκριναι καὶ ἄκουσον.
urn:cts:greekLit:tlg0012.tlg002.omar:19.536	χῆνές μοι κατὰ οἶκον ἐείκοσι πυρὸν ἔδουσιν
urn:cts:greekLit:tlg0012.tlg002.omar:19.537	ἐξ ὕδατος, καί τέ σφιν ἰαίνομαι εἰσορόωσα:
urn:cts:greekLit:tlg0012.tlg002.omar:19.538	ἐλθὼν δ' ἐξ ὄρεος μέγας αἰετὸς ἀγκυλοχείλης
urn:cts:greekLit:tlg0012.tlg002.omar:19.539	πᾶσι κατ' αὐχένας ἦξε καὶ ἔκτανεν: οἱ δ' ἐκέχυντο
urn:cts:greekLit:tlg0012.tlg002.omar:19.540	ἀθρόοι ἐν μεγάροις,  ὁ δ' ἐς αἰθέρα δῖαν ἀέρθη.
urn:cts:greekLit:tlg0012.tlg002.omar:19.541	αὐτὰρ ἐγὼ κλαῖον καὶ ἐκώκυον ἔν περ ὀνείρῳ,
urn:cts:greekLit:tlg0012.tlg002.omar:19.542	ἀμφὶ δ' ἔμ' ἠγερέθοντο ἐϋπλοκαμῖδες ̓Αχαιαί,
urn:cts:greekLit:tlg0012.tlg002.omar:19.543	οἴκτρ' ὀλοφυρομένην ὅ μοι αἰετὸς ἔκτανε χῆνας.
urn:cts:greekLit:tlg0012.tlg002.omar:19.544	ἂψ δ' ἐλθὼν κατ' ἄρ' ἕζετ' ἐπὶ προὔχοντι μελάθρῳ,
urn:cts:greekLit:tlg0012.tlg002.omar:19.545	φωνῇ δὲ βροτέῃ κατερήτυε φώνησέν τε:
urn:cts:greekLit:tlg0012.tlg002.omar:19.546	“‘θάρσει, ̓Ικαρίου κούρη τηλεκλειτοῖο:
urn:cts:greekLit:tlg0012.tlg002.omar:19.547	οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται.
urn:cts:greekLit:tlg0012.tlg002.omar:19.548	χῆνες μὲν μνηστῆρες, ἐγὼ δέ τοι αἰετὸς ὄρνις
urn:cts:greekLit:tlg0012.tlg002.omar:19.549	ἦα πάρος, νῦν αὖτε τεὸς πόσις εἰλήλουθα,
urn:cts:greekLit:tlg0012.tlg002.omar:19.550	ὃς πᾶσι μνηστῆρσιν ἀεικέα πότμον ἐφήσω.’
urn:cts:greekLit:tlg0012.tlg002.omar:19.551	“ὣς ἔφατ', αὐτὰρ ἐμὲ μελιηδὴς ὕπνος ἀνῆκε:
urn:cts:greekLit:tlg0012.tlg002.omar:19.552	παπτήνασα δὲ χῆνας ἐνὶ μεγάροισι νόησα
urn:cts:greekLit:tlg0012.tlg002.omar:19.553	πυρὸν ἐρεπτομένους παρὰ πύελον, ἧχι πάρος περ.”
urn:cts:greekLit:tlg0012.tlg002.omar:19.554	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:19.555	“ὦ γύναι,  οὔ πως ἔστιν ὑποκρίνασθαι ὄνειρον
urn:cts:greekLit:tlg0012.tlg002.omar:19.556	ἄλλῃ ἀποκλίναντ', ἐπεὶ ἦ ῥά τοι αὐτὸς ̓Οδυσσεὺς
urn:cts:greekLit:tlg0012.tlg002.omar:19.557	πέφραδ' ὅπως τελέει: μνηστῆρσι δὲ φαίνετ' ὄλεθρος
urn:cts:greekLit:tlg0012.tlg002.omar:19.558	πᾶσι μάλ', οὐδέ κέ τις θάνατον καὶ κῆρας ἀλύξει.”
urn:cts:greekLit:tlg0012.tlg002.omar:19.559	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:19.560	“ξεῖν',  ἦ τοι μὲν ὄνειροι ἀμήχανοι ἀκριτόμυθοι
urn:cts:greekLit:tlg0012.tlg002.omar:19.561	γίγνοντ', οὐδέ τι πάντα τελείεται ἀνθρώποισι.
urn:cts:greekLit:tlg0012.tlg002.omar:19.562	δοιαὶ γάρ τε πύλαι ἀμενηνῶν εἰσὶν ὀνείρων:
urn:cts:greekLit:tlg0012.tlg002.omar:19.563	αἱ μὲν γὰρ κεράεσσι τετεύχαται, αἱ δ' ἐλέφαντι:
urn:cts:greekLit:tlg0012.tlg002.omar:19.564	τῶν οἳ μέν κ' ἔλθωσι διὰ πριστοῦ ἐλέφαντος,
urn:cts:greekLit:tlg0012.tlg002.omar:19.565	οἵ ῥ' ἐλεφαίρονται,  ἔπε' ἀκράαντα φέροντες:
urn:cts:greekLit:tlg0012.tlg002.omar:19.566	οἱ δὲ διὰ ξεστῶν κεράων ἔλθωσι θύραζε,
urn:cts:greekLit:tlg0012.tlg002.omar:19.567	οἵ ῥ' ἔτυμα κραίνουσι, βροτῶν ὅτε κέν τις ἴδηται.
urn:cts:greekLit:tlg0012.tlg002.omar:19.568	ἀλλ' ἐμοὶ οὐκ ἐντεῦθεν ὀί̈ομαι αἰνὸν ὄνειρον
urn:cts:greekLit:tlg0012.tlg002.omar:19.569	ἐλθέμεν: ἦ κ' ἀσπαστὸν ἐμοὶ καὶ παιδὶ γένοιτο.
urn:cts:greekLit:tlg0012.tlg002.omar:19.570	ἄλλο δέ τοι ἐρέω,  σὺ δ' ἐνὶ φρεσὶ βάλλεο σῇσιν:
urn:cts:greekLit:tlg0012.tlg002.omar:19.571	ἥδε δὴ ἠὼς εἶσι δυσώνυμος, ἥ μ' ̓Οδυσῆος
urn:cts:greekLit:tlg0012.tlg002.omar:19.572	οἴκου ἀποσχήσει: νῦν γὰρ καταθήσω ἄεθλον,
urn:cts:greekLit:tlg0012.tlg002.omar:19.573	τοὺς πελέκεας, τοὺς κεῖνος ἐνὶ μεγάροισιν ἑοῖσιν
urn:cts:greekLit:tlg0012.tlg002.omar:19.574	ἵστασχ' ἑξείης, δρυόχους ὥς, δώδεκα πάντας:
urn:cts:greekLit:tlg0012.tlg002.omar:19.575	στὰς δ' ὅ γε πολλὸν ἄνευθε διαρρίπτασκεν ὀϊστόν.
urn:cts:greekLit:tlg0012.tlg002.omar:19.576	νῦν δὲ μνηστήρεσσιν ἄεθλον τοῦτον ἐφήσω:
urn:cts:greekLit:tlg0012.tlg002.omar:19.577	ὃς δέ κε ῥηί̈τατ' ἐντανύσῃ βιὸν ἐν παλάμῃσι
urn:cts:greekLit:tlg0012.tlg002.omar:19.578	καὶ διοϊστεύσῃ πελέκεων δυοκαίδεκα πάντων,
urn:cts:greekLit:tlg0012.tlg002.omar:19.579	τῷ κεν ἅμ' ἑσποίμην, νοσφισσαμένη τόδε δῶμα
urn:cts:greekLit:tlg0012.tlg002.omar:19.580	κουρίδιον, μάλα καλόν,  ἐνίπλειον βιότοιο:
urn:cts:greekLit:tlg0012.tlg002.omar:19.581	τοῦ ποτὲ μεμνήσεσθαι ὀί̈ομαι ἔν περ ὀνείρῳ.”
urn:cts:greekLit:tlg0012.tlg002.omar:19.582	τὴν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:19.583	“ὦ γύναι αἰδοίη Λαερτιάδεω ̓Οδυσῆος,
urn:cts:greekLit:tlg0012.tlg002.omar:19.584	μηκέτι νῦν ἀνάβαλλε δόμοις ἔνι τοῦτον ἄεθλον:
urn:cts:greekLit:tlg0012.tlg002.omar:19.585	πρὶν γάρ τοι πολύμητις ἐλεύσεται ἐνθάδ' ̓Οδυσσεύς,
urn:cts:greekLit:tlg0012.tlg002.omar:19.586	πρὶν τούτους τόδε τόξον ἐύ̈ξοον ἀμφαφόωντας
urn:cts:greekLit:tlg0012.tlg002.omar:19.587	νευρήν τ' ἐντανύσαι διοϊστεῦσαί τε σιδήρου.”
urn:cts:greekLit:tlg0012.tlg002.omar:19.588	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:19.589	“εἴ κ' ἐθέλοις μοι, ξεῖνε, παρήμενος ἐν μεγάροισι
urn:cts:greekLit:tlg0012.tlg002.omar:19.590	τέρπειν, οὔ κέ μοι ὕπνος ἐπὶ βλεφάροισι χυθείη.
urn:cts:greekLit:tlg0012.tlg002.omar:19.591	ἀλλ' οὐ γάρ πως ἔστιν ἀύ̈πνους ἔμμεναι αἰεὶ
urn:cts:greekLit:tlg0012.tlg002.omar:19.592	ἀνθρώπους: ἐπὶ γάρ τοι ἑκάστῳ μοῖραν ἔθηκαν
urn:cts:greekLit:tlg0012.tlg002.omar:19.593	ἀθάνατοι θνητοῖσιν ἐπὶ ζείδωρον ἄρουραν.
urn:cts:greekLit:tlg0012.tlg002.omar:19.594	ἀλλ' ἦ τοι μὲν ἐγὼν ὑπερώϊον εἰσαναβᾶσα
urn:cts:greekLit:tlg0012.tlg002.omar:19.595	λέξομαι εἰς εὐνήν,  ἥ μοι στονόεσσα τέτυκται,
urn:cts:greekLit:tlg0012.tlg002.omar:19.596	αἰεὶ δάκρυς' ἐμοῖσι πεφυρμένη, ἐξ οὗ ̓Οδυσσεὺς
urn:cts:greekLit:tlg0012.tlg002.omar:19.597	ᾤχετ' ἐποψόμενος Κακοί̈λιον οὐκ ὀνομαστήν.
urn:cts:greekLit:tlg0012.tlg002.omar:19.598	ἔνθα κε λεξαίμην: σὺ δὲ λέξεο τῷδ' ἐνὶ οἴκῳ,
urn:cts:greekLit:tlg0012.tlg002.omar:19.599	ἢ χαμάδις στορέσας ἤ τοι κατὰ δέμνια θέντων.”
urn:cts:greekLit:tlg0012.tlg002.omar:19.600	ὣς εἰποῦς' ἀνέβαιν' ὑπερώϊα σιγαλόεντα,
urn:cts:greekLit:tlg0012.tlg002.omar:19.601	οὐκ οἴη, ἅμα τῇ γε καὶ ἀμφίπολοι κίον ἄλλαι.
urn:cts:greekLit:tlg0012.tlg002.omar:19.602	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.omar:19.603	κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον
urn:cts:greekLit:tlg0012.tlg002.omar:19.604	ἡδὺν ἐπὶ βλεφάροισι βάλε γλαυκῶπις ̓Αθήνη.
urn:cts:greekLit:tlg0012.tlg002.omar:20.1	αὐτὰρ ὁ ἐν προδόμῳ εὐνάζετο δῖος ̓Οδυσσεύς:
urn:cts:greekLit:tlg0012.tlg002.omar:20.2	κὰμ μὲν ἀδέψητον βοέην στόρες', αὐτὰρ ὕπερθε
urn:cts:greekLit:tlg0012.tlg002.omar:20.3	κώεα πόλλ' ὀί̈ων, τοὺς ἱρεύεσκον ̓Αχαιοί:
urn:cts:greekLit:tlg0012.tlg002.omar:20.4	Εὐρυνόμη δ' ἄρ' ἐπὶ χλαῖναν βάλε κοιμηθέντι.
urn:cts:greekLit:tlg0012.tlg002.omar:20.5	ἔνθ' ̓Οδυσεὺς μνηστῆρσι κακὰ φρονέων ἐνὶ θυμῷ
urn:cts:greekLit:tlg0012.tlg002.omar:20.6	κεῖτ' ἐγρηγορόων: ταὶ δ' ἐκ μεγάροιο γυναῖκες
urn:cts:greekLit:tlg0012.tlg002.omar:20.7	ἤϊσαν, αἳ μνηστῆρσιν ἐμισγέσκοντο πάρος περ,
urn:cts:greekLit:tlg0012.tlg002.omar:20.8	ἀλλήλῃσι γέλω τε καὶ εὐφροσύνην παρέχουσαι.
urn:cts:greekLit:tlg0012.tlg002.omar:20.9	τοῦ δ' ὠρίνετο θυμὸς ἐνὶ στήθεσσι φίλοισι:
urn:cts:greekLit:tlg0012.tlg002.omar:20.10	πολλὰ δὲ μερμήριζε κατὰ φρένα καὶ κατὰ θυμόν,
urn:cts:greekLit:tlg0012.tlg002.omar:20.11	ἠὲ μεταί̈ξας θάνατον τεύξειεν ἑκάστῃ,
urn:cts:greekLit:tlg0012.tlg002.omar:20.12	ἦ ἔτ' ἐῷ μνηστῆρσιν ὑπερφιάλοισι μιγῆναι
urn:cts:greekLit:tlg0012.tlg002.omar:20.13	ὕστατα καὶ πύματα, κραδίη δέ οἱ ἔνδον ὑλάκτει.
urn:cts:greekLit:tlg0012.tlg002.omar:20.14	ὡς δὲ κύων ἀμαλῇσι περὶ σκυλάκεσσι βεβῶσα
urn:cts:greekLit:tlg0012.tlg002.omar:20.15	ἄνδρ' ἀγνοιήσας' ὑλάει μέμονέν τε μάχεσθαι,
urn:cts:greekLit:tlg0012.tlg002.omar:20.16	ὥς ῥα τοῦ ἔνδον ὑλάκτει ἀγαιομένου κακὰ ἔργα:
urn:cts:greekLit:tlg0012.tlg002.omar:20.17	στῆθος δὲ πλήξας κραδίην ἠνίπαπε μύθῳ:
urn:cts:greekLit:tlg0012.tlg002.omar:20.18	“τέτλαθι δή, κραδίη: καὶ κύντερον ἄλλο ποτ' ἔτλης.
urn:cts:greekLit:tlg0012.tlg002.omar:20.19	ἤματι τῷ ὅτε μοι μένος ἄσχετος ἤσθιε Κύκλωψ
urn:cts:greekLit:tlg0012.tlg002.omar:20.20	ἰφθίμους ἑτάρους: σὺ δ' ἐτόλμας,  ὄφρα σε μῆτις
urn:cts:greekLit:tlg0012.tlg002.omar:20.21	ἐξάγαγ' ἐξ ἄντροιο ὀϊόμενον θανέεσθαι.”
urn:cts:greekLit:tlg0012.tlg002.omar:20.22	ὣς ἔφατ', ἐν στήθεσσι καθαπτόμενος φίλον ἦτορ:
urn:cts:greekLit:tlg0012.tlg002.omar:20.23	τῷ δὲ μάλ' ἐν πείσῃ κραδίη μένε τετληυῖα
urn:cts:greekLit:tlg0012.tlg002.omar:20.24	νωλεμέως: ἀτὰρ αὐτὸς ἑλίσσετο ἔνθα καὶ ἔνθα.
urn:cts:greekLit:tlg0012.tlg002.omar:20.25	ὡς δ' ὅτε γαστέρ' ἀνὴρ πολέος πυρὸς αἰθομένοιο,
urn:cts:greekLit:tlg0012.tlg002.omar:20.26	ἐμπλείην κνίσης τε καὶ αἵματος, ἔνθα καὶ ἔνθα
urn:cts:greekLit:tlg0012.tlg002.omar:20.27	αἰόλλῃ, μάλα δ' ὦκα λιλαίεται ὀπτηθῆναι,
urn:cts:greekLit:tlg0012.tlg002.omar:20.28	ὣς ἄρ' ὅ γ' ἔνθα καὶ ἔνθα ἑλίσσετο, μερμηρίζων
urn:cts:greekLit:tlg0012.tlg002.omar:20.29	ὅππως δὴ μνηστῆρσιν ἀναιδέσι χεῖρας ἐφήσει
urn:cts:greekLit:tlg0012.tlg002.omar:20.30	μοῦνος ἐὼν πολέσι.  σχεδόθεν δέ οἱ ἦλθεν ̓Αθήνη
urn:cts:greekLit:tlg0012.tlg002.omar:20.31	οὐρανόθεν καταβᾶσα: δέμας δ' ἤϊκτο γυναικί:
urn:cts:greekLit:tlg0012.tlg002.omar:20.32	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπε:
urn:cts:greekLit:tlg0012.tlg002.omar:20.33	“τίπτ' αὖτ' ἐγρήσσεις, πάντων περὶ κάμμορε φωτῶν;
urn:cts:greekLit:tlg0012.tlg002.omar:20.34	οἶκος μέν τοι ὅδ' ἐστί, γυνὴ δέ τοι ἥδ' ἐνὶ οἴκῳ
urn:cts:greekLit:tlg0012.tlg002.omar:20.35	καὶ, πάϊς,  οἷόν πού τις ἐέλδεται ἔμμεναι υἷα.”
urn:cts:greekLit:tlg0012.tlg002.omar:20.36	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:20.37	“ναὶ δὴ ταῦτά γε πάντα, θεά, κατὰ μοῖραν ἔειπες:
urn:cts:greekLit:tlg0012.tlg002.omar:20.38	ἀλλά τί μοι τόδε θυμὸς ἐνὶ φρεσὶ μερμηρίζει,
urn:cts:greekLit:tlg0012.tlg002.omar:20.39	ὅππως δὴ μνηστῆρσιν ἀναιδέσι χεῖρας ἐφήσω,
urn:cts:greekLit:tlg0012.tlg002.omar:20.40	μοῦνος ἐών: οἱ δ' αἰὲν ἀολλέες ἔνδον ἔασι.
urn:cts:greekLit:tlg0012.tlg002.omar:20.41	πρὸς δ' ἔτι καὶ τόδε μεῖζον ἐνὶ φρεσὶ μερμηρίζω:
urn:cts:greekLit:tlg0012.tlg002.omar:20.42	εἴ περ γὰρ κτείναιμι Διός τε σέθεν τε ἕκητι,
urn:cts:greekLit:tlg0012.tlg002.omar:20.43	πῆ κεν ὑπεκπροφύγοιμι; τά σε φράζεσθαι ἄνωγα.”
urn:cts:greekLit:tlg0012.tlg002.omar:20.44	τὸν δ' αὖτε προσέειπε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:20.45	“σχέτλιε,  καὶ μέν τίς τε χερείονι πείθεθ' ἑταίρῳ,
urn:cts:greekLit:tlg0012.tlg002.omar:20.46	ὅς περ θνητός τ' ἐστὶ καὶ οὐ τόσα μήδεα οἶδεν:
urn:cts:greekLit:tlg0012.tlg002.omar:20.47	αὐτὰρ ἐγὼ θεός εἰμι, διαμπερὲς ἥ σε φυλάσσω
urn:cts:greekLit:tlg0012.tlg002.omar:20.48	ἐν πάντεσσι πόνοις. ἐρέω δέ τοι ἐξαναφανδόν:
urn:cts:greekLit:tlg0012.tlg002.omar:20.49	εἴ περ πεντήκοντα λόχοι μερόπων ἀνθρώπων
urn:cts:greekLit:tlg0012.tlg002.omar:20.50	νῶϊ περισταῖεν,  κτεῖναι μεμαῶτες ̓́Αρηϊ,
urn:cts:greekLit:tlg0012.tlg002.omar:20.51	καί κεν τῶν ἐλάσαιο βόας καὶ ἴφια μῆλα.
urn:cts:greekLit:tlg0012.tlg002.omar:20.52	ἀλλ' ἑλέτω σε καὶ ὕπνος: ἀνίη καὶ τὸ φυλάσσειν
urn:cts:greekLit:tlg0012.tlg002.omar:20.53	πάννυχον ἐγρήσσοντα, κακῶν δ' ὑποδύσεαι ἤδη.”
urn:cts:greekLit:tlg0012.tlg002.omar:20.54	ὣς φάτο, καί ῥά οἱ ὕπνον ἐπὶ βλεφάροισιν ἔχευεν,
urn:cts:greekLit:tlg0012.tlg002.omar:20.55	αὐτὴ δ' ἂψ ἐς ̓́Ολυμπον ἀφίκετο δῖα θεάων.
urn:cts:greekLit:tlg0012.tlg002.omar:20.56	εὖτε τὸν ὕπνος ἔμαρπτε, λύων μελεδήματα θυμοῦ,
urn:cts:greekLit:tlg0012.tlg002.omar:20.57	λυσιμελής, ἄλοχος δ' ἄρ' ἐπέγρετο κεδνὰ ἰδυῖα:
urn:cts:greekLit:tlg0012.tlg002.omar:20.58	κλαῖε δ' ἄρ' ἐν λέκτροισι καθεζομένη μαλακοῖσιν.
urn:cts:greekLit:tlg0012.tlg002.omar:20.59	αὐτὰρ ἐπεὶ κλαίουσα κορέσσατο ὃν κατὰ θυμόν,
urn:cts:greekLit:tlg0012.tlg002.omar:20.60	̓Αρτέμιδι πρώτιστον ἐπεύξατο δῖα γυναικῶν:
urn:cts:greekLit:tlg0012.tlg002.omar:20.61	“̓́Αρτεμι, πότνα θεά, θύγατερ Διός, αἴθε μοι ἤδη
urn:cts:greekLit:tlg0012.tlg002.omar:20.62	ἰὸν ἐνὶ στήθεσσι βαλοῦς' ἐκ θυμὸν ἕλοιο
urn:cts:greekLit:tlg0012.tlg002.omar:20.63	αὐτίκα νῦν, ἢ ἔπειτα μ' ἀναρπάξασα θύελλα
urn:cts:greekLit:tlg0012.tlg002.omar:20.64	οἴχοιτο προφέρουσα κατ' ἠερόεντα κέλευθα,
urn:cts:greekLit:tlg0012.tlg002.omar:20.65	ἐν προχοῇς δὲ βάλοι ἀψορρόου ̓Ωκεανοῖο.
urn:cts:greekLit:tlg0012.tlg002.omar:20.66	ὡς δ' ὅτε Πανδαρέου κούρας ἀνέλοντο θύελλαι:
urn:cts:greekLit:tlg0012.tlg002.omar:20.67	τῇσι τοκῆας μὲν φθῖσαν θεοί, αἱ δ' ἐλίποντο
urn:cts:greekLit:tlg0012.tlg002.omar:20.68	ὀρφαναὶ ἐν μεγάροισι, κόμισσε δὲ δῖ' ̓Αφροδίτη
urn:cts:greekLit:tlg0012.tlg002.omar:20.69	τυρῷ καὶ μέλιτι γλυκερῷ καὶ ἡδέϊ οἴνῳ:
urn:cts:greekLit:tlg0012.tlg002.omar:20.70	̔́Ηρη δ' αὐτῇσιν περὶ πασέων δῶκε γυναικῶν
urn:cts:greekLit:tlg0012.tlg002.omar:20.71	εἶδος καὶ πινυτήν, μῆκος δ' ἔπορ' ̓́Αρτεμις ἁγνή,
urn:cts:greekLit:tlg0012.tlg002.omar:20.72	ἔργα δ' ̓Αθηναίη δέδαε κλυτὰ ἐργάζεσθαι.
urn:cts:greekLit:tlg0012.tlg002.omar:20.73	εὖτ' ̓Αφροδίτη δῖα προσέστιχε μακρὸν ̓́Ολυμπον,
urn:cts:greekLit:tlg0012.tlg002.omar:20.74	κούρῃς αἰτήσουσα τέλος θαλεροῖο γάμοιο—
urn:cts:greekLit:tlg0012.tlg002.omar:20.75	ἐς Δία τερπικέραυνον,  ὁ γάρ τ' εὖ οἶδεν ἅπαντα,
urn:cts:greekLit:tlg0012.tlg002.omar:20.76	μοῖράν τ' ἀμμορίην τε καταθνητῶν ἀνθρώπων—
urn:cts:greekLit:tlg0012.tlg002.omar:20.77	τόφρα δὲ τὰς κούρας ἅρπυιαι ἀνηρείψαντο
urn:cts:greekLit:tlg0012.tlg002.omar:20.78	καί ῥ' ἔδοσαν στυγερῇσιν ἐρινύσιν ἀμφιπολεύειν:
urn:cts:greekLit:tlg0012.tlg002.omar:20.79	ὣς ἔμ' ἀϊστώσειαν ̓Ολύμπια δώματ' ἔχοντες,
urn:cts:greekLit:tlg0012.tlg002.omar:20.80	ἠέ μ' ἐϋπλόκαμος βάλοι ̓́Αρτεμις,  ὄφρ' ̓Οδυσῆα
urn:cts:greekLit:tlg0012.tlg002.omar:20.81	ὀσσομένη καὶ γαῖαν ὕπο στυγερὴν ἀφικοίμην,
urn:cts:greekLit:tlg0012.tlg002.omar:20.82	μηδέ τι χείρονος ἀνδρὸς ἐϋφραίνοιμι νόημα.
urn:cts:greekLit:tlg0012.tlg002.omar:20.83	ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις
urn:cts:greekLit:tlg0012.tlg002.omar:20.84	ἤματα μὲν κλαίῃ, πυκινῶς ἀκαχήμενος ἦτορ,
urn:cts:greekLit:tlg0012.tlg002.omar:20.85	νύκτας δ' ὕπνος ἔχῃσιν—ὁ γάρ τ' ἐπέλησεν ἁπάντων,
urn:cts:greekLit:tlg0012.tlg002.omar:20.86	ἐσθλῶν ἠδὲ κακῶν, ἐπεὶ ἄρ βλέφαρ' ἀμφικαλύψῃ—
urn:cts:greekLit:tlg0012.tlg002.omar:20.87	αὐτὰρ ἐμοὶ καὶ ὀνείρατ' ἐπέσσευεν κακὰ δαίμων.
urn:cts:greekLit:tlg0012.tlg002.omar:20.88	τῇδε γὰρ αὖ μοι νυκτὶ παρέδραθεν εἴκελος αὐτῷ,
urn:cts:greekLit:tlg0012.tlg002.omar:20.89	τοῖος ἐὼν οἷος ᾖεν ἅμα στρατῷ: αὐτὰρ ἐμὸν κῆρ
urn:cts:greekLit:tlg0012.tlg002.omar:20.90	χαῖρ',  ἐπεὶ οὐκ ἐφάμην ὄναρ ἔμμεναι, ἀλλ' ὕπαρ ἤδη.”
urn:cts:greekLit:tlg0012.tlg002.omar:20.91	ὣς ἔφατ', αὐτίκα δὲ χρυσόθρονος ἤλυθεν ̓Ηώς.
urn:cts:greekLit:tlg0012.tlg002.omar:20.92	τῆς δ' ἄρα κλαιούσης ὄπα σύνθετο δῖος ̓Οδυσσεύς:
urn:cts:greekLit:tlg0012.tlg002.omar:20.93	μερμήριζε δ' ἔπειτα, δόκησε δέ οἱ κατὰ θυμὸν
urn:cts:greekLit:tlg0012.tlg002.omar:20.94	ἤδη γιγνώσκουσα παρεστάμεναι κεφαλῆφι.
urn:cts:greekLit:tlg0012.tlg002.omar:20.95	χλαῖναν μὲν συνελὼν καὶ κώεα,  τοῖσιν ἐνεῦδεν,
urn:cts:greekLit:tlg0012.tlg002.omar:20.96	ἐς μέγαρον κατέθηκεν ἐπὶ θρόνου, ἐκ δὲ βοείην
urn:cts:greekLit:tlg0012.tlg002.omar:20.97	θῆκε θύραζε φέρων, Διὶ δ' εὔξατο χεῖρας ἀνασχών:
urn:cts:greekLit:tlg0012.tlg002.omar:20.98	“Ζεῦ πάτερ, εἴ μ' ἐθέλοντες ἐπὶ τραφερήν τε καὶ ὑγρὴν
urn:cts:greekLit:tlg0012.tlg002.omar:20.99	ἤγετ' ἐμὴν ἐς γαῖαν, ἐπεί μ' ἐκακώσατε λίην,
urn:cts:greekLit:tlg0012.tlg002.omar:20.100	φήμην τίς μοι φάσθω ἐγειρομένων ἀνθρώπων
urn:cts:greekLit:tlg0012.tlg002.omar:20.101	ἔνδοθεν, ἔκτοσθεν δὲ Διὸς τέρας ἄλλο φανήτω.”
urn:cts:greekLit:tlg0012.tlg002.omar:20.102	ὣς ἔφατ' εὐχόμενος: τοῦ δ' ἔκλυε μητίετα Ζεύς,
urn:cts:greekLit:tlg0012.tlg002.omar:20.103	αὐτίκα δ' ἐβρόντησεν ἀπ' αἰγλήεντος ̓Ολύμπου,
urn:cts:greekLit:tlg0012.tlg002.omar:20.104	ὑψόθεν ἐκ νεφέων: γήθησε δὲ δῖος ̓Οδυσσεύς.
urn:cts:greekLit:tlg0012.tlg002.omar:20.105	φήμην δ' ἐξ οἴκοιο γυνὴ προέηκεν ἀλετρὶς
urn:cts:greekLit:tlg0012.tlg002.omar:20.106	πλησίον, ἔνθ' ἄρα οἱ μύλαι ἥατο ποιμένι λαῶν,
urn:cts:greekLit:tlg0012.tlg002.omar:20.107	τῇσιν δώδεκα πᾶσαι ἐπερρώοντο γυναῖκες
urn:cts:greekLit:tlg0012.tlg002.omar:20.108	ἄλφιτα τεύχουσαι καὶ ἀλείατα, μυελὸν ἀνδρῶν.
urn:cts:greekLit:tlg0012.tlg002.omar:20.109	αἱ μὲν ἄρ' ἄλλαι εὗδον, ἐπεὶ κατὰ πυρὸν ἄλεσσαν,
urn:cts:greekLit:tlg0012.tlg002.omar:20.110	ἡ δὲ μί' οὔπω παύετ',  ἀφαυροτάτη δ' ἐτέτυκτο:
urn:cts:greekLit:tlg0012.tlg002.omar:20.111	ἥ ῥα μύλην στήσασα ἔπος φάτο, σῆμα ἄνακτι:
urn:cts:greekLit:tlg0012.tlg002.omar:20.112	“Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,
urn:cts:greekLit:tlg0012.tlg002.omar:20.113	ἦ μεγάλ' ἐβρόντησας ἀπ' οὐρανοῦ ἀστερόεντος,
urn:cts:greekLit:tlg0012.tlg002.omar:20.114	οὐδέ ποθι νέφος ἐστί: τέρας νύ τεῳ τόδε φαίνεις.
urn:cts:greekLit:tlg0012.tlg002.omar:20.115	κρῆνον νῦν καὶ ἐμοὶ δειλῇ ἔπος,  ὅττι κεν εἴπω:
urn:cts:greekLit:tlg0012.tlg002.omar:20.116	μνηστῆρες πύματόν τε καὶ ὕστατον ἤματι τῷδε
urn:cts:greekLit:tlg0012.tlg002.omar:20.117	ἐν μεγάροις ̓Οδυσῆος ἑλοίατο δαῖτ' ἐρατεινήν,
urn:cts:greekLit:tlg0012.tlg002.omar:20.118	οἳ δή μοι καμάτῳ θυμαλγέι: γούνατ' ἔλυσαν
urn:cts:greekLit:tlg0012.tlg002.omar:20.119	ἄλφιτα τευχούσῃ: νῦν ὕστατα δειπνήσειαν.”
urn:cts:greekLit:tlg0012.tlg002.omar:20.120	ὣς ἄρ' ἔφη,  χαῖρεν δὲ κλεηδόνι δῖος ̓Οδυσσεὺς
urn:cts:greekLit:tlg0012.tlg002.omar:20.121	Ζηνός τε βροντῇ: φάτο γὰρ τίσασθαι ἀλείτας.
urn:cts:greekLit:tlg0012.tlg002.omar:20.122	αἱ δ' ἄλλαι δμῳαὶ κατὰ δώματα κάλ' ̓Οδυσῆος
urn:cts:greekLit:tlg0012.tlg002.omar:20.123	ἀγρόμεναι ἀνέκαιον ἐπ' ἐσχάρῃ ἀκάματον πῦρ.
urn:cts:greekLit:tlg0012.tlg002.omar:20.124	Τηλέμαχος δ' εὐνῆθεν ἀνίστατο, ἰσόθεος φώς,
urn:cts:greekLit:tlg0012.tlg002.omar:20.125	εἵματα ἑσσάμενος: περὶ δὲ ξίφος ὀξὺ θέτ' ὤμῳ:
urn:cts:greekLit:tlg0012.tlg002.omar:20.126	ποσσὶ δ' ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.omar:20.127	εἵλετο δ' ἄλκιμον ἔγχος, ἀκαχμένον ὀξέι: χαλκῷ:
urn:cts:greekLit:tlg0012.tlg002.omar:20.128	στῆ δ' ἄρ' ἐπ' οὐδὸν ἰών, πρὸς δ' Εὐρύκλειαν ἔειπε:
urn:cts:greekLit:tlg0012.tlg002.omar:20.129	“μαῖα φίλη, τὸν ξεῖνον ἐτιμήσασθ' ἐνὶ οἴκῳ
urn:cts:greekLit:tlg0012.tlg002.omar:20.130	εὐνῇ καὶ σίτῳ,  ἦ αὔτως κεῖται ἀκηδής;
urn:cts:greekLit:tlg0012.tlg002.omar:20.131	τοιαύτη γὰρ ἐμὴ μήτηρ, πινυτή περ ἐοῦσα:
urn:cts:greekLit:tlg0012.tlg002.omar:20.132	ἐμπλήγδην ἕτερόν γε τίει μερόπων ἀνθρώπων
urn:cts:greekLit:tlg0012.tlg002.omar:20.133	χείρονα, τὸν δέ τ' ἀρείον' ἀτιμήσας' ἀποπέμπει.”
urn:cts:greekLit:tlg0012.tlg002.omar:20.134	τὸν δ' αὖτε προσέειπε περίφρων Εὐρύκλεια:
urn:cts:greekLit:tlg0012.tlg002.omar:20.135	“οὐκ ἄν μιν νῦν,  τέκνον, ἀναίτιον αἰτιόῳο.
urn:cts:greekLit:tlg0012.tlg002.omar:20.136	οἶνον μὲν γὰρ πῖνε καθήμενος, ὄφρ' ἔθελ' αὐτός,
urn:cts:greekLit:tlg0012.tlg002.omar:20.137	σίτου δ' οὐκέτ' ἔφη πεινήμεναι: εἴρετο γάρ μιν.
urn:cts:greekLit:tlg0012.tlg002.omar:20.138	ἀλλ' ὅτε δὴ κοίτοιο καὶ ὕπνου μιμνήσκοιτο,
urn:cts:greekLit:tlg0012.tlg002.omar:20.139	ἡ μὲν δέμνι' ἄνωγεν ὑποστορέσαι δμῳῇσιν,
urn:cts:greekLit:tlg0012.tlg002.omar:20.140	αὐτὰρ ὅ γ',  ὥς τις πάμπαν ὀϊζυρὸς καὶ ἄποτμος,
urn:cts:greekLit:tlg0012.tlg002.omar:20.141	οὐκ ἔθελ' ἐν λέκτροισι καὶ ἐν ῥήγεσσι καθεύδειν,
urn:cts:greekLit:tlg0012.tlg002.omar:20.142	ἀλλ' ἐν ἀδεψήτῳ βοέῃ καὶ κώεσιν οἰῶν
urn:cts:greekLit:tlg0012.tlg002.omar:20.143	ἔδραθ' ἐνὶ προδόμῳ: χλαῖναν δ' ἐπιέσσαμεν ἡμεῖς.”
urn:cts:greekLit:tlg0012.tlg002.omar:20.144	ὣς φάτο, Τηλέμαχος δὲ διὲκ μεγάροιο βεβήκει
urn:cts:greekLit:tlg0012.tlg002.omar:20.145	ἔγχος ἔχων,  ἅμα τῷ γε δύω κύνες ἀργοὶ ἕποντο.
urn:cts:greekLit:tlg0012.tlg002.omar:20.146	βῆ δ' ἴμεν εἰς ἀγορὴν μετ' ἐϋκνήμιδας ̓Αχαιούς.
urn:cts:greekLit:tlg0012.tlg002.omar:20.147	ἡ δ' αὖτε δμῳῇσιν ἐκέκλετο δῖα γυναικῶν,
urn:cts:greekLit:tlg0012.tlg002.omar:20.148	Εὐρύκλει', ̓͂Ωπος θυγάτηρ Πεισηνορίδαο:
urn:cts:greekLit:tlg0012.tlg002.omar:20.149	“ἀγρεῖθ', αἱ μὲν δῶμα κορήσατε ποιπνύσασαι,
urn:cts:greekLit:tlg0012.tlg002.omar:20.150	ῥάσσατέ τ',  ἔν τε θρόνοις εὐποιήτοισι τάπητας
urn:cts:greekLit:tlg0012.tlg002.omar:20.151	βάλλετε πορφυρέους: αἱ δὲ σπόγγοισι τραπέζας
urn:cts:greekLit:tlg0012.tlg002.omar:20.152	πάσας ἀμφιμάσασθε, καθήρατε δὲ κρητῆρας
urn:cts:greekLit:tlg0012.tlg002.omar:20.153	καὶ δέπα ἀμφικύπελλα τετυγμένα: ταὶ δὲ μεθ' ὕδωρ
urn:cts:greekLit:tlg0012.tlg002.omar:20.154	ἔρχεσθε κρήνηνδε, καὶ οἴσετε θᾶσσον ἰοῦσαι.
urn:cts:greekLit:tlg0012.tlg002.omar:20.155	οὐ γὰρ δὴν μνηστῆρες ἀπέσσονται μεγάροιο,
urn:cts:greekLit:tlg0012.tlg002.omar:20.156	ἀλλὰ μάλ' ἦρι νέονται, ἐπεὶ καὶ πᾶσιν ἑορτή.”
urn:cts:greekLit:tlg0012.tlg002.omar:20.157	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο.
urn:cts:greekLit:tlg0012.tlg002.omar:20.158	αἱ μὲν ἐείκοσι βῆσαν ἐπὶ κρήνην μελάνυδρον,
urn:cts:greekLit:tlg0012.tlg002.omar:20.159	αἱ δ' αὐτοῦ κατὰ δώματ' ἐπισταμένως πονέοντο.
urn:cts:greekLit:tlg0012.tlg002.omar:20.160	ἐς δ' ἦλθον δρηστῆρες ̓Αχαιῶν.  οἱ μὲν ἔπειτα
urn:cts:greekLit:tlg0012.tlg002.omar:20.161	εὖ καὶ ἐπισταμένως κέασαν ξύλα, ταὶ δὲ γυναῖκες
urn:cts:greekLit:tlg0012.tlg002.omar:20.162	ἦλθον ἀπὸ κρήνης: ἐπὶ δέ σφισιν ἦλθε συβώτης
urn:cts:greekLit:tlg0012.tlg002.omar:20.163	τρεῖς σιάλους κατάγων, οἳ ἔσαν μετὰ πᾶσιν ἄριστοι.
urn:cts:greekLit:tlg0012.tlg002.omar:20.164	καὶ τοὺς μέν ῥ' εἴασε καθ' ἕρκεα καλὰ νέμεσθαι,
urn:cts:greekLit:tlg0012.tlg002.omar:20.165	αὐτὸς δ' αὖτ' ̓Οδυσῆα προσηύδα μειλιχίοισι:
urn:cts:greekLit:tlg0012.tlg002.omar:20.166	“ξεῖν', ἦ ἄρ τί σε μᾶλλον ̓Αχαιοὶ εἰσορόωσιν,
urn:cts:greekLit:tlg0012.tlg002.omar:20.167	ἦέ ς' ἀτιμάζουσι κατὰ μέγαρ', ὡς τὸ πάρος περ;”
urn:cts:greekLit:tlg0012.tlg002.omar:20.168	τὸν δ' ἀπαμειβόμενος προσέφη πολυμήτις ̓Οδυσσεύς:
urn:cts:greekLit:tlg0012.tlg002.omar:20.169	“αἲ γὰρ δή, Εὔμαιε, θεοὶ τισαίατο λώβην,
urn:cts:greekLit:tlg0012.tlg002.omar:20.170	ἣν οἵδ' ὑβρίζοντες ἀτάσθαλα μηχανόωνται
urn:cts:greekLit:tlg0012.tlg002.omar:20.171	οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν.”
urn:cts:greekLit:tlg0012.tlg002.omar:20.172	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:20.173	ἀγχίμολον δέ σφ' ἦλθε Μελάνθιος, αἰπόλος αἰγῶν.
urn:cts:greekLit:tlg0012.tlg002.omar:20.174	αἶγας ἄγων αἳ πᾶσι μετέρεπον αἰπολίοισι,
urn:cts:greekLit:tlg0012.tlg002.omar:20.175	δεῖπνον μνηστήρεσσι.  δύω δ' ἅμ' ἕποντο νομῆες.
urn:cts:greekLit:tlg0012.tlg002.omar:20.176	καὶ τὰς μὲν κατέδησεν ὑπ' αἰθούσῃ ἐριδούπῳ,
urn:cts:greekLit:tlg0012.tlg002.omar:20.177	αὐτὸς δ' αὖτ' ̓Οδυσῆα προσηύδα κερτομίοισι:
urn:cts:greekLit:tlg0012.tlg002.omar:20.178	“ξεῖν', ἔτι καὶ νῦν ἐνθάδ' ἀνιήσεις κατὰ δῶμα
urn:cts:greekLit:tlg0012.tlg002.omar:20.179	ἀνέρας αἰτίζων, ἀτὰρ οὐκ ἔξεισθα θύραζε;
urn:cts:greekLit:tlg0012.tlg002.omar:20.180	πάντως οὐκέτι νῶϊ διακρινέεσθαι ὀί̈ω
urn:cts:greekLit:tlg0012.tlg002.omar:20.181	πρὶν χειρῶν γεύσασθαι, ἐπεὶ σύ περ οὐ κατὰ κόσμον
urn:cts:greekLit:tlg0012.tlg002.omar:20.182	αἰτίζεις: εἰσὶν δὲ καὶ ἄλλαι δαῖτες ̓Αχαιῶν.”
urn:cts:greekLit:tlg0012.tlg002.omar:20.183	ὣς φάτο, τὸν δ' οὔ τι προσέφη πολύμητις ̓Οδυσσεύς,
urn:cts:greekLit:tlg0012.tlg002.omar:20.184	ἀλλ' ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.omar:20.185	τοῖσι δ' ἐπὶ τρίτος ἦλθε Φιλοίτιος, ὄρχαμος ἀνδρῶν,
urn:cts:greekLit:tlg0012.tlg002.omar:20.186	βοῦν στεῖραν μνηστῆρσιν ἄγων καὶ πίονας αἶγας.
urn:cts:greekLit:tlg0012.tlg002.omar:20.187	πορθμῆες δ' ἄρα τούς γε διήγαγον, οἵ τε καὶ ἄλλους
urn:cts:greekLit:tlg0012.tlg002.omar:20.188	ἀνθρώπους πέμπουσιν, ὅτις σφέας εἰσαφίκηται.
urn:cts:greekLit:tlg0012.tlg002.omar:20.189	καὶ τὰ μὲν εὖ κατέδησεν ὑπ' αἰθούσῃ ἐριδούπῳ,
urn:cts:greekLit:tlg0012.tlg002.omar:20.190	αὐτὸς δ' αὖτ' ἐρέεινε συβώτην ἄγχι παραστάς:
urn:cts:greekLit:tlg0012.tlg002.omar:20.191	“τίς δὴ ὅδε ξεῖνος νέον εἰλήλουθε, συβῶτα,
urn:cts:greekLit:tlg0012.tlg002.omar:20.192	ἡμέτερον πρὸς δῶμα; τέων δ' ἐξ εὔχεται εἶναι
urn:cts:greekLit:tlg0012.tlg002.omar:20.193	ἀνδρῶν; ποῦ δέ νύ οἱ γενεὴ καὶ πατρὶς ἄρουρα;
urn:cts:greekLit:tlg0012.tlg002.omar:20.194	δύσμορος, ἦ τε ἔοικε δέμας βασιλῆϊ ἄνακτι:
urn:cts:greekLit:tlg0012.tlg002.omar:20.195	ἀλλὰ θεοὶ δυόωσι πολυπλάγκτους ἀνθρώπους,
urn:cts:greekLit:tlg0012.tlg002.omar:20.196	ὁππότε καὶ βασιλεῦσιν ἐπικλώσωνται ὀϊζύν.”
urn:cts:greekLit:tlg0012.tlg002.omar:20.197	ἦ καὶ δεξιτερῇ δειδίσκετο χειρὶ παραστάς,
urn:cts:greekLit:tlg0012.tlg002.omar:20.198	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:20.199	“χαῖρε, πάτερ ὦ ξεῖνε: γένοιτό τοι ἔς περ ὀπίσσω
urn:cts:greekLit:tlg0012.tlg002.omar:20.200	ὄλβος: ἀτὰρ μὲν νῦν γε κακοῖς ἔχεαι πολέεσσι.
urn:cts:greekLit:tlg0012.tlg002.omar:20.201	Ζεῦ πάτερ, οὔ τις σεῖο θεῶν ὀλοώτερος ἄλλος:
urn:cts:greekLit:tlg0012.tlg002.omar:20.202	οὐκ ἐλεαίρεις ἄνδρας, ἐπὴν δὴ γείνεαι αὐτός,
urn:cts:greekLit:tlg0012.tlg002.omar:20.203	μισγέμεναι κακότητι καὶ ἄλγεσι λευγαλέοισιν.
urn:cts:greekLit:tlg0012.tlg002.omar:20.204	ἴδιον, ὡς ἐνόησα, δεδάκρυνται δέ μοι ὄσσε
urn:cts:greekLit:tlg0012.tlg002.omar:20.205	μνησαμένῳ ̓Οδυσῆος,  ἐπεὶ καὶ κεῖνον ὀί̈ω
urn:cts:greekLit:tlg0012.tlg002.omar:20.206	τοιάδε λαίφε' ἔχοντα κατ' ἀνθρώπους ἀλάλησθαι,
urn:cts:greekLit:tlg0012.tlg002.omar:20.207	εἴ που ἔτι ζώει καὶ ὁρᾷ φάος ἠελίοιο.
urn:cts:greekLit:tlg0012.tlg002.omar:20.208	εἰ δ' ἤδη τέθνηκε καὶ εἰν ̓Αί̈δαο δόμοισιν,
urn:cts:greekLit:tlg0012.tlg002.omar:20.209	ὤ μοι ἔπειτ' ̓Οδυσῆος ἀμύμονος, ὅς μ' ἐπὶ βουσὶν
urn:cts:greekLit:tlg0012.tlg002.omar:20.210	εἷς' ἔτι τυτθὸν ἐόντα Κεφαλλήνων ἐνὶ δήμῳ.
urn:cts:greekLit:tlg0012.tlg002.omar:20.211	νῦν δ' αἱ μὲν γίγνονται ἀθέσφατοι, οὐδέ κεν ἄλλως
urn:cts:greekLit:tlg0012.tlg002.omar:20.212	ἀνδρί γ' ὑποσταχύοιτο βοῶν γένος εὐρυμετώπων:
urn:cts:greekLit:tlg0012.tlg002.omar:20.213	τὰς δ' ἄλλοι με κέλονται ἀγινέμεναί σφισιν αὐτοῖς
urn:cts:greekLit:tlg0012.tlg002.omar:20.214	ἔδμεναι: οὐδέ τι παιδὸς ἐνὶ μεγάροις ἀλέγουσιν,
urn:cts:greekLit:tlg0012.tlg002.omar:20.215	οὐδ' ὄπιδα τρομέουσι θεῶν: μεμάασι γὰρ ἤδη
urn:cts:greekLit:tlg0012.tlg002.omar:20.216	κτήματα δάσσασθαι δὴν οἰχομένοιο ἄνακτος.
urn:cts:greekLit:tlg0012.tlg002.omar:20.217	αὐτὰρ ἐμοὶ τόδε θυμὸς ἐνὶ στήθεσσι φίλοισι
urn:cts:greekLit:tlg0012.tlg002.omar:20.218	πόλλ' ἐπιδινεῖται: μάλα μὲν κακὸν υἷος ἐόντος
urn:cts:greekLit:tlg0012.tlg002.omar:20.219	ἄλλων δῆμον ἱκέσθαι ἰόντ' αὐτῇσι βόεσσιν,
urn:cts:greekLit:tlg0012.tlg002.omar:20.220	ἄνδρας ἐς ἀλλοδαπούς: τὸ δὲ ῥίγιον,  αὖθι μένοντα
urn:cts:greekLit:tlg0012.tlg002.omar:20.221	βουσὶν ἐπ' ἀλλοτρίῃσι καθήμενον ἄλγεα πάσχειν.
urn:cts:greekLit:tlg0012.tlg002.omar:20.222	καί κεν δὴ πάλαι ἄλλον ὑπερμενέων βασιλήων
urn:cts:greekLit:tlg0012.tlg002.omar:20.223	ἐξικόμην φεύγων, ἐπεὶ οὐκέτ' ἀνεκτὰ πέλονται:
urn:cts:greekLit:tlg0012.tlg002.omar:20.224	ἀλλ' ἔτι τὸν δύστηνον ὀί̈ομαι, εἴ ποθεν ἐλθὼν
urn:cts:greekLit:tlg0012.tlg002.omar:20.225	ἀνδρῶν μνηστήρων σκέδασιν κατὰ δώματα θείῃ.”
urn:cts:greekLit:tlg0012.tlg002.omar:20.226	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:20.227	“βουκόλ', ἐπεὶ οὔτε κακῷ οὔτ' ἄφρονι φωτὶ ἔοικας,
urn:cts:greekLit:tlg0012.tlg002.omar:20.228	γιγνώσκω δὲ καὶ αὐτὸς ὅ τοι πινυτὴ φρένας ἵκει,
urn:cts:greekLit:tlg0012.tlg002.omar:20.229	τοὔνεκά τοι ἐρέω καὶ ἐπὶ μέγαν ὅρκον ὀμοῦμαι:
urn:cts:greekLit:tlg0012.tlg002.omar:20.230	ἴστω νῦν Ζεὺς πρῶτα θεῶν ξενίη τε τράπεζα
urn:cts:greekLit:tlg0012.tlg002.omar:20.231	ἱστίη τ' ̓Οδυσῆος ἀμύμονος, ἣν ἀφικάνω,
urn:cts:greekLit:tlg0012.tlg002.omar:20.232	ἦ σέθεν ἐνθάδ' ἐόντος ἐλεύσεται οἴκαδ' ̓Οδυσσεύς:
urn:cts:greekLit:tlg0012.tlg002.omar:20.233	σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα,
urn:cts:greekLit:tlg0012.tlg002.omar:20.234	κτεινομένους μνηστῆρας, οἳ ἐνθάδε κοιρανέουσιν.”
urn:cts:greekLit:tlg0012.tlg002.omar:20.235	τὸν δ' αὖτε προσέειπε βοῶν ἐπιβουκόλος ἀνήρ:
urn:cts:greekLit:tlg0012.tlg002.omar:20.236	“αἲ γὰρ τοῦτο, ξεῖνε, ἔπος τελέσειε Κρονίων:
urn:cts:greekLit:tlg0012.tlg002.omar:20.237	γνοίης χ' οἵη ἐμὴ δύναμις καὶ χεῖρες ἕπονται.”
urn:cts:greekLit:tlg0012.tlg002.omar:20.238	ὣς δ' αὔτως Εὔμαιος ἐπεύξατο πᾶσι θεοῖσι
urn:cts:greekLit:tlg0012.tlg002.omar:20.239	νοστῆσαι ̓Οδυσῆα πολύφρονα ὅνδε δόμονδε.
urn:cts:greekLit:tlg0012.tlg002.omar:20.240	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:20.241	μνηστῆρες δ' ἄρα Τηλεμάχῳ θάνατόν τε μόρον τε
urn:cts:greekLit:tlg0012.tlg002.omar:20.242	ἤρτυον: αὐτὰρ ὁ τοῖσιν ἀριστερὸς ἤλυθεν ὄρνις,
urn:cts:greekLit:tlg0012.tlg002.omar:20.243	αἰετὸς ὑψιπέτης, ἔχε δὲ τρήρωνα πέλειαν.
urn:cts:greekLit:tlg0012.tlg002.omar:20.244	τοῖσιν δ' ̓Αμφίνομος ἀγορήσατο καὶ μετέειπεν:
urn:cts:greekLit:tlg0012.tlg002.omar:20.245	“ὦ φίλοι,  οὐχ ἡμῖν συνθεύσεται ἥδε γε βουλή,
urn:cts:greekLit:tlg0012.tlg002.omar:20.246	Τηλεμάχοιο φόνος: ἀλλὰ μνησώμεθα δαιτός.”
urn:cts:greekLit:tlg0012.tlg002.omar:20.247	ὣς ἔφατ' ̓Αμφίνομος, τοῖσιν δ' ἐπιήνδανε μῦθος.
urn:cts:greekLit:tlg0012.tlg002.omar:20.248	ἐλθόντες δ' ἐς δώματ' ̓Οδυσσῆος θείοιο
urn:cts:greekLit:tlg0012.tlg002.omar:20.249	χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.omar:20.250	οἱ δ' ἱέρευον ὄϊς μεγάλους καὶ πίονας αἶγας,
urn:cts:greekLit:tlg0012.tlg002.omar:20.251	ἵρευον δὲ σύας σιάλους καὶ βοῦν ἀγελαίην:
urn:cts:greekLit:tlg0012.tlg002.omar:20.252	σπλάγχνα δ' ἄρ' ὀπτήσαντες ἐνώμων, ἐν δέ τε οἶνον
urn:cts:greekLit:tlg0012.tlg002.omar:20.253	κρητῆρσιν κερόωντο: κύπελλα δὲ νεῖμε συβώτης.
urn:cts:greekLit:tlg0012.tlg002.omar:20.254	σῖτον δέ σφ' ἐπένειμε Φιλοίτιος, ὄρχαμος ἀνδρῶν,
urn:cts:greekLit:tlg0012.tlg002.omar:20.255	καλοῖς ἐν κανέοισιν,  ἐῳνοχόει δὲ Μελανθεύς.
urn:cts:greekLit:tlg0012.tlg002.omar:20.256	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.omar:20.257	Τηλέμαχος δ' ̓Οδυσῆα καθίδρυε, κέρδεα νωμῶν,
urn:cts:greekLit:tlg0012.tlg002.omar:20.258	ἐντὸς ἐϋσταθέος μεγάρου, παρὰ λάϊνον οὐδόν,
urn:cts:greekLit:tlg0012.tlg002.omar:20.259	δίφρον ἀεικέλιον καταθεὶς ὀλίγην τε τράπεζαν:
urn:cts:greekLit:tlg0012.tlg002.omar:20.260	πὰρ δ' ἐτίθει σπλάγχνων μοίρας,  ἐν δ' οἶνον ἔχευεν
urn:cts:greekLit:tlg0012.tlg002.omar:20.261	ἐν δέπαϊ χρυσέῳ, καί μιν πρὸς μῦθον ἔειπεν:
urn:cts:greekLit:tlg0012.tlg002.omar:20.262	“ἐνταυθοῖ νῦν ἧσο μετ' ἀνδράσιν οἰνοποτάζων:
urn:cts:greekLit:tlg0012.tlg002.omar:20.263	κερτομίας δέ τοι αὐτὸς ἐγὼ καὶ χεῖρας ἀφέξω
urn:cts:greekLit:tlg0012.tlg002.omar:20.264	πάντων μνηστήρων, ἐπεὶ οὔ τοι δήμιός ἐστιν
urn:cts:greekLit:tlg0012.tlg002.omar:20.265	οἶκος ὅδ',  ἀλλ' ̓Οδυσῆος, ἐμοὶ δ' ἐκτήσατο κεῖνος.
urn:cts:greekLit:tlg0012.tlg002.omar:20.266	ὑμεῖς δέ, μνηστῆρες, ἐπίσχετε θυμὸν ἐνιπῆς
urn:cts:greekLit:tlg0012.tlg002.omar:20.267	καὶ χειρῶν, ἵνα μή τις ἔρις καὶ νεῖκος ὄρηται.”
urn:cts:greekLit:tlg0012.tlg002.omar:20.268	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.omar:20.269	Τηλέμαχον θαύμαζον, ὃ θαρσαλέως ἀγόρευε.
urn:cts:greekLit:tlg0012.tlg002.omar:20.270	τοῖσιν δ' ̓Αντίνοος μετέφη,  Εὐπείθεος υἱός:
urn:cts:greekLit:tlg0012.tlg002.omar:20.271	“καὶ χαλεπόν περ ἐόντα δεχώμεθα μῦθον, ̓Αχαιοί,
urn:cts:greekLit:tlg0012.tlg002.omar:20.272	Τηλεμάχου: μάλα δ' ἧμιν ἀπειλήσας ἀγορεύει.
urn:cts:greekLit:tlg0012.tlg002.omar:20.273	οὐ γὰρ Ζεὺς εἴασε Κρονίων: τῷ κέ μιν ἤδη
urn:cts:greekLit:tlg0012.tlg002.omar:20.274	παύσαμεν ἐν μεγάροισι, λιγύν περ ἐόντ' ἀγορητήν.”
urn:cts:greekLit:tlg0012.tlg002.omar:20.275	ὣς ἔφατ' ̓Αντίνοος: ὁ δ' ἄρ' οὐκ ἐμπάζετο μύθων.
urn:cts:greekLit:tlg0012.tlg002.omar:20.276	κήρυκες δ' ἀνὰ ἄστυ θεῶν ἱερὴν ἑκατόμβην
urn:cts:greekLit:tlg0012.tlg002.omar:20.277	ἦγον: τοὶ δ' ἀγέροντο κάρη κομόωντες ̓Αχαιοὶ
urn:cts:greekLit:tlg0012.tlg002.omar:20.278	ἄλσος ὕπο σκιερὸν ἑκατηβόλου ̓Απόλλωνος.
urn:cts:greekLit:tlg0012.tlg002.omar:20.279	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
urn:cts:greekLit:tlg0012.tlg002.omar:20.280	μοίρας δασσάμενοι δαίνυντ' ἐρικυδέα δαῖτα:
urn:cts:greekLit:tlg0012.tlg002.omar:20.281	πὰρ δ' ἄρ' ̓Οδυσσῆϊ μοῖραν θέσαν οἳ πονέοντο
urn:cts:greekLit:tlg0012.tlg002.omar:20.282	ἴσην, ὡς αὐτοί περ ἐλάγχανον: ὣς γὰρ ἀνώγει
urn:cts:greekLit:tlg0012.tlg002.omar:20.283	Τηλέμαχος, φίλος υἱὸς ̓Οδυσσῆος θείοιο.
urn:cts:greekLit:tlg0012.tlg002.omar:20.284	μνηστῆρας δ' οὐ πάμπαν ἀγήνορας εἴα ̓Αθήνη
urn:cts:greekLit:tlg0012.tlg002.omar:20.285	λώβης ἴσχεσθαι θυμαλγέος,  ὄφρ' ἔτι μᾶλλον
urn:cts:greekLit:tlg0012.tlg002.omar:20.286	δύη ἄχος κραδίην Λαερτιάδην ̓Οδυσῆα.
urn:cts:greekLit:tlg0012.tlg002.omar:20.287	ἦν δέ τις ἐν μνηστῆρσιν ἀνὴρ ἀθεμίστια εἰδώς,
urn:cts:greekLit:tlg0012.tlg002.omar:20.288	Κτήσιππος δ' ὄνομ' ἔσκε, Σάμῃ δ' ἐνὶ οἰκία ναῖεν:
urn:cts:greekLit:tlg0012.tlg002.omar:20.289	ὃς δή τοι κτεάτεσσι πεποιθὼς θεσπεσίοισι
urn:cts:greekLit:tlg0012.tlg002.omar:20.290	μνάσκετ' ̓Οδυσσῆος δὴν οἰχομένοιο δάμαρτα.
urn:cts:greekLit:tlg0012.tlg002.omar:20.291	ὅς ῥα τότε μνηστῆρσιν ὑπερφιάλοισι μετηύδα:
urn:cts:greekLit:tlg0012.tlg002.omar:20.292	“κέκλυτέ μευ, μνηστῆρες ἀγήνορες, ὄφρα τι εἴπω:
urn:cts:greekLit:tlg0012.tlg002.omar:20.293	μοῖραν μὲν δὴ ξεῖνος ἔχει πάλαι, ὡς ἐπέοικεν,
urn:cts:greekLit:tlg0012.tlg002.omar:20.294	ἴσην: οὐ γὰρ καλὸν ἀτέμβειν οὐδὲ δίκαιον
urn:cts:greekLit:tlg0012.tlg002.omar:20.295	ξείνους Τηλεμάχου,  ὅς κεν τάδε δώμαθ' ἵκηται.
urn:cts:greekLit:tlg0012.tlg002.omar:20.296	ἀλλ' ἄγε οἱ καὶ ἐγὼ δῶ ξείνιον, ὄφρα καὶ αὐτὸς
urn:cts:greekLit:tlg0012.tlg002.omar:20.297	ἠὲ λοετροχόῳ δώῃ γέρας ἠέ τῳ ἄλλῳ
urn:cts:greekLit:tlg0012.tlg002.omar:20.298	δμώων, οἳ κατὰ δώματ' ̓Οδυσσῆος θείοιο.”
urn:cts:greekLit:tlg0012.tlg002.omar:20.299	ὣς εἰπὼν ἔρριψε βοὸς πόδα χειρὶ παχείῃ.
urn:cts:greekLit:tlg0012.tlg002.omar:20.300	κείμενον ἐκ κανέοιο λαβών: ὁ δ' ἀλεύατ' ̓Οδυσσεὺς
urn:cts:greekLit:tlg0012.tlg002.omar:20.301	ἦκα παρακλίνας κεφαλήν, μείδησε δὲ θυμῷ
urn:cts:greekLit:tlg0012.tlg002.omar:20.302	σαρδάνιον μάλα τοῖον: ὁ δ' εὔδμητον βάλε τοῖχον.
urn:cts:greekLit:tlg0012.tlg002.omar:20.303	Κτήσιππον δ' ἄρα Τηλέμαχος ἠνίπαπε μύθῳ:
urn:cts:greekLit:tlg0012.tlg002.omar:20.304	“Κτήσιππ', ἦ μάλα τοι τόδε κέρδιον ἔπλετο θυμῷ:
urn:cts:greekLit:tlg0012.tlg002.omar:20.305	οὐκ ἔβαλες τὸν ξεῖνον: ἀλεύατο γὰρ βέλος αὐτός.
urn:cts:greekLit:tlg0012.tlg002.omar:20.306	ἦ γάρ κέν σε μέσον βάλον ἔγχεϊ ὀξυόεντι,
urn:cts:greekLit:tlg0012.tlg002.omar:20.307	καί κέ τοι ἀντὶ γάμοιο πατὴρ τάφον ἀμφεπονεῖτο
urn:cts:greekLit:tlg0012.tlg002.omar:20.308	ἐνθάδε. τῷ μή τίς μοι ἀεικείας ἐνὶ οἴκῳ
urn:cts:greekLit:tlg0012.tlg002.omar:20.309	φαινέτω: ἤδη γὰρ νοέω καὶ οἶδα ἕκαστα,
urn:cts:greekLit:tlg0012.tlg002.omar:20.310	ἐσθλά τε καὶ τὰ χέρηα: πάρος δ' ἔτι νήπιος ἦα.
urn:cts:greekLit:tlg0012.tlg002.omar:20.311	ἀλλ' ἔμπης τάδε μὲν καὶ τέτλαμεν εἰσορόωντες,
urn:cts:greekLit:tlg0012.tlg002.omar:20.312	μήλων σφαζομένων οἴνοιό τε πινομένοιο
urn:cts:greekLit:tlg0012.tlg002.omar:20.313	καὶ σίτου: χαλεπὸν γὰρ ἐρυκακέειν ἕνα πολλούς.
urn:cts:greekLit:tlg0012.tlg002.omar:20.314	ἀλλ' ἄγε μηκέτι μοι κακὰ ῥέζετε δυσμενέοντες:
urn:cts:greekLit:tlg0012.tlg002.omar:20.315	εἰ δ' ἤδη μ' αὐτὸν κτεῖναι μενεαίνετε χαλκῷ,
urn:cts:greekLit:tlg0012.tlg002.omar:20.316	καί κε τὸ βουλοίμην, καί κεν πολὺ κέρδιον εἴη
urn:cts:greekLit:tlg0012.tlg002.omar:20.317	τεθνάμεν ἢ τάδε γ' αἰὲν ἀεικέα ἔργ' ὁράασθαι,
urn:cts:greekLit:tlg0012.tlg002.omar:20.318	ξείνους τε στυφελιζομένους δμῳάς τε γυναῖκας
urn:cts:greekLit:tlg0012.tlg002.omar:20.319	ῥυστάζοντας ἀεικελίως κατὰ δώματα καλά.”
urn:cts:greekLit:tlg0012.tlg002.omar:20.320	ὣς ἔφαθ',  οἱ δ' ἄρα πάντες ἀκὴν ἐγένοντο σιωπῇ:
urn:cts:greekLit:tlg0012.tlg002.omar:20.321	ὀψὲ δὲ δὴ μετέειπε Δαμαστορίδης ̓Αγέλαος:
urn:cts:greekLit:tlg0012.tlg002.omar:20.322	“ὦ φίλοι, οὐκ ἂν δή τις ἐπὶ ῥηθέντι δικαίῳ
urn:cts:greekLit:tlg0012.tlg002.omar:20.323	ἀντιβίοις ἐπέεσσι καθαπτόμενος χαλεπαίνοι:
urn:cts:greekLit:tlg0012.tlg002.omar:20.324	μήτε τι τὸν ξεῖνον στυφελίζετε μήτε τιν' ἄλλον
urn:cts:greekLit:tlg0012.tlg002.omar:20.325	δμώων,  οἳ κατὰ δώματ' ̓Οδυσσῆος θείοιο.
urn:cts:greekLit:tlg0012.tlg002.omar:20.326	Τηλεμάχῳ δέ κε μῦθον ἐγὼ καὶ μητέρι φαίην
urn:cts:greekLit:tlg0012.tlg002.omar:20.327	ἤπιον, εἴ σφωϊν κραδίῃ ἅδοι ἀμφοτέροιϊν.
urn:cts:greekLit:tlg0012.tlg002.omar:20.328	ὄφρα μὲν ὑμῖν θυμὸς ἐνὶ στήθεσσιν ἐώλπει
urn:cts:greekLit:tlg0012.tlg002.omar:20.329	νοστήσειν ̓Οδυσῆα πολύφρονα ὅνδε δόμονδε,
urn:cts:greekLit:tlg0012.tlg002.omar:20.330	τόφρ' οὔ τις νέμεσις μενέμεν τ' ἦν ἰσχέμεναί τε
urn:cts:greekLit:tlg0012.tlg002.omar:20.331	μνηστῆρας κατὰ δώματ', ἐπεὶ τόδε κέρδιον ἦεν,
urn:cts:greekLit:tlg0012.tlg002.omar:20.332	εἰ νόστης' ̓Οδυσεὺς καὶ ὑπότροπος ἵκετο δῶμα:
urn:cts:greekLit:tlg0012.tlg002.omar:20.333	νῦν δ' ἤδη τόδε δῆλον, ὅ τ' οὐκέτι νόστιμός ἐστιν.
urn:cts:greekLit:tlg0012.tlg002.omar:20.334	ἀλλ' ἄγε, σῇ τάδε μητρὶ παρεζόμενος κατάλεξον,
urn:cts:greekLit:tlg0012.tlg002.omar:20.335	γήμασθ' ὅς τις ἄριστος ἀνὴρ καὶ πλεῖστα πόρῃσιν,
urn:cts:greekLit:tlg0012.tlg002.omar:20.336	ὄφρα σὺ μὲν χαίρων πατρώϊα πάντα νέμηαι,
urn:cts:greekLit:tlg0012.tlg002.omar:20.337	ἔσθων καὶ πίνων, ἡ δ' ἄλλου δῶμα κομίζῃ.”
urn:cts:greekLit:tlg0012.tlg002.omar:20.338	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:20.339	“οὐ μὰ Ζῆν', ̓Αγέλαε, καὶ ἄλγεα πατρὸς ἐμοῖο,
urn:cts:greekLit:tlg0012.tlg002.omar:20.340	ὅς που τῆλ' ̓Ιθάκης ἢ ἔφθιται ἢ ἀλάληται,
urn:cts:greekLit:tlg0012.tlg002.omar:20.341	οὔ τι διατρίβω μητρὸς γάμον, ἀλλὰ κελεύω
urn:cts:greekLit:tlg0012.tlg002.omar:20.342	γήμασθ' ᾧ κ' ἐθέλῃ, ποτὶ δ' ἄσπετα δῶρα δίδωμι.
urn:cts:greekLit:tlg0012.tlg002.omar:20.343	αἰδέομαι δ' ἀέκουσαν ἀπὸ μεγάροιο δίεσθαι
urn:cts:greekLit:tlg0012.tlg002.omar:20.344	μύθῳ ἀναγκαίῳ: μὴ τοῦτο θεὸς τελέσειεν.”
urn:cts:greekLit:tlg0012.tlg002.omar:20.345	ὣς φάτο Τηλέμαχος: μνηστῆρσι δὲ Παλλὰς ̓Αθήνη
urn:cts:greekLit:tlg0012.tlg002.omar:20.346	ἄσβεστον γέλω ὦρσε,  παρέπλαγξεν δὲ νόημα.
urn:cts:greekLit:tlg0012.tlg002.omar:20.347	οἱ δ' ἤδη γναθμοῖσι γελοίων ἀλλοτρίοισιν,
urn:cts:greekLit:tlg0012.tlg002.omar:20.348	αἱμοφόρυκτα δὲ δὴ κρέα ἤσθιον: ὄσσε δ' ἄρα σφέων
urn:cts:greekLit:tlg0012.tlg002.omar:20.349	δακρυόφιν πίμπλαντο, γόον δ' ὠί̈ετο θυμός.
urn:cts:greekLit:tlg0012.tlg002.omar:20.350	τοῖσι δὲ καὶ μετέειπε Θεοκλύμενος θεοειδής:
urn:cts:greekLit:tlg0012.tlg002.omar:20.351	“ἆ δειλοί, τί κακὸν τόδε πάσχετε; νυκτὶ μὲν ὑμέων
urn:cts:greekLit:tlg0012.tlg002.omar:20.352	εἰλύαται κεφαλαί τε πρόσωπά τε νέρθε τε γοῦνα.
urn:cts:greekLit:tlg0012.tlg002.omar:20.353	οἰμωγὴ δὲ δέδηε, δεδάκρυνται δὲ παρειαί,
urn:cts:greekLit:tlg0012.tlg002.omar:20.354	αἵματι δ' ἐρράδαται τοῖχοι καλαί τε μεσόδμαι:
urn:cts:greekLit:tlg0012.tlg002.omar:20.355	εἰδώλων δὲ πλέον πρόθυρον,  πλείη δὲ καὶ αὐλή,
urn:cts:greekLit:tlg0012.tlg002.omar:20.356	ἱεμένων ̓́Ερεβόσδε ὑπὸ ζόφον: ἠέλιος δὲ
urn:cts:greekLit:tlg0012.tlg002.omar:20.357	οὐρανοῦ ἐξαπόλωλε, κακὴ δ' ἐπιδέδρομεν ἀχλύς.”
urn:cts:greekLit:tlg0012.tlg002.omar:20.358	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν.
urn:cts:greekLit:tlg0012.tlg002.omar:20.359	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν:
urn:cts:greekLit:tlg0012.tlg002.omar:20.360	“ἀφραίνει ξεῖνος νέον ἄλλοθεν εἰληλουθώς.
urn:cts:greekLit:tlg0012.tlg002.omar:20.361	ἀλλά μιν αἶψα, νέοι, δόμου ἐκπέμψασθε θύραζε
urn:cts:greekLit:tlg0012.tlg002.omar:20.362	εἰς ἀγορὴν ἔρχεσθαι, ἐπεὶ τάδε νυκτὶ ἐί̈σκει.”
urn:cts:greekLit:tlg0012.tlg002.omar:20.363	τὸν δ' αὖτε προσέειπε Θεοκλύμενος θεοειδής:
urn:cts:greekLit:tlg0012.tlg002.omar:20.364	“Εὐρύμαχ', οὔ τί ς' ἄνωγα ἐμοὶ πομπῆας ὀπάζειν:
urn:cts:greekLit:tlg0012.tlg002.omar:20.365	εἰσί μοι ὀφθαλμοί τε καὶ οὔατα καὶ πόδες ἄμφω
urn:cts:greekLit:tlg0012.tlg002.omar:20.366	καὶ νόος ἐν στήθεσσι τετυγμένος οὐδὲν ἀεικής.
urn:cts:greekLit:tlg0012.tlg002.omar:20.367	τοῖς ἔξειμι θύραζε, ἐπεὶ νοέω κακὸν ὔμμιν
urn:cts:greekLit:tlg0012.tlg002.omar:20.368	ἐρχόμενον, τό κεν οὔ τις ὑπεκφύγοι οὐδ' ἀλέαιτο
urn:cts:greekLit:tlg0012.tlg002.omar:20.369	μνηστήρων, οἳ δῶμα κάτ' ἀντιθέου ̓Οδυσῆος
urn:cts:greekLit:tlg0012.tlg002.omar:20.370	ἀνέρας ὑβρίζοντες ἀτάσθαλα μηχανάασθε.”
urn:cts:greekLit:tlg0012.tlg002.omar:20.371	ὣς εἰπὼν ἐξῆλθε δόμων εὖ ναιεταόντων,
urn:cts:greekLit:tlg0012.tlg002.omar:20.372	ἵκετο δ' ἐς Πείραιον, ὅ μιν πρόφρων ὑπέδεκτο.
urn:cts:greekLit:tlg0012.tlg002.omar:20.373	μνηστῆρες δ' ἄρα πάντες ἐς ἀλλήλους ὁρόωντες
urn:cts:greekLit:tlg0012.tlg002.omar:20.374	Τηλέμαχον ἐρέθιζον, ἐπὶ ξείνοις γελόωντες:
urn:cts:greekLit:tlg0012.tlg002.omar:20.375	ὧδε δέ τις εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:20.376	“Τηλέμαχ', οὔ τις σεῖο κακοξεινώτερος ἄλλος:
urn:cts:greekLit:tlg0012.tlg002.omar:20.377	οἷον μέν τινα τοῦτον ἔχεις ἐπίμαστον ἀλήτην,
urn:cts:greekLit:tlg0012.tlg002.omar:20.378	σίτου καὶ οἴνου κεχρημένον, οὐδέ τι ἔργων
urn:cts:greekLit:tlg0012.tlg002.omar:20.379	ἔμπαιον οὐδὲ βίης, ἀλλ' αὔτως ἄχθος ἀρούρης.
urn:cts:greekLit:tlg0012.tlg002.omar:20.380	ἄλλος δ' αὖτέ τις οὗτος ἀνέστη μαντεύεσθαι.
urn:cts:greekLit:tlg0012.tlg002.omar:20.381	ἀλλ' εἴ μοί τι πίθοιο, τό κεν πολὺ κέρδιον εἴη:
urn:cts:greekLit:tlg0012.tlg002.omar:20.382	τοὺς ξείνους ἐν νηὶ̈ πολυκληῖ̈δι βαλόντες
urn:cts:greekLit:tlg0012.tlg002.omar:20.383	ἐς Σικελοὺς πέμψωμεν, ὅθεν κέ τοι ἄξιον ἄλφοι.”
urn:cts:greekLit:tlg0012.tlg002.omar:20.384	ὣς ἔφασαν μνηστῆρες: ὁ δ' οὐκ ἐμπάζετο μύθων,
urn:cts:greekLit:tlg0012.tlg002.omar:20.385	ἀλλ' ἀκέων πατέρα προσεδέρκετο,  δέγμενος αἰεί,
urn:cts:greekLit:tlg0012.tlg002.omar:20.386	ὁππότε δὴ μνηστῆρσιν ἀναιδέσι χεῖρας ἐφήσει.
urn:cts:greekLit:tlg0012.tlg002.omar:20.387	ἡ δὲ κατ' ἄντηστιν θεμένη περικαλλέα δίφρον
urn:cts:greekLit:tlg0012.tlg002.omar:20.388	κούρη ̓Ικαρίοιο, περίφρων Πηνελόπεια,
urn:cts:greekLit:tlg0012.tlg002.omar:20.389	ἀνδρῶν ἐν μεγάροισιν ἑκάστου μῦθον ἄκουεν.
urn:cts:greekLit:tlg0012.tlg002.omar:20.390	δεῖπνον μὲν γάρ τοί γε γελοίωντες τετύκοντο
urn:cts:greekLit:tlg0012.tlg002.omar:20.391	ἡδὺ τε καὶ μενοεικές, ἐπεὶ μάλα πόλλ' ἱέρευσαν:
urn:cts:greekLit:tlg0012.tlg002.omar:20.392	δόρπου δ' οὐκ ἄν πως ἀχαρίστερον ἄλλο γένοιτο,
urn:cts:greekLit:tlg0012.tlg002.omar:20.393	οἷον δὴ τάχ' ἔμελλε θεὰ καὶ καρτερὸς ἀνὴρ
urn:cts:greekLit:tlg0012.tlg002.omar:20.394	θησέμεναι: πρότεροι γὰρ ἀεικέα μηχανόωντο.
urn:cts:greekLit:tlg0012.tlg002.omar:21.1	τῇ δ' ἄρ' ἐπὶ φρεσὶ θῆκε θεὰ γλαυκῶπις ̓Αθήνη,
urn:cts:greekLit:tlg0012.tlg002.omar:21.2	κούρῃ ̓Ικαρίοιο, περίφρονι Πηνελοπείῃ,
urn:cts:greekLit:tlg0012.tlg002.omar:21.3	τόξον μνηστήρεσσι θέμεν πολιόν τε σίδηρον
urn:cts:greekLit:tlg0012.tlg002.omar:21.4	ἐν μεγάροις ̓Οδυσῆος, ἀέθλια καὶ φόνου ἀρχήν.
urn:cts:greekLit:tlg0012.tlg002.omar:21.5	κλίμακα δ' ὑψηλὴν προσεβήσετο οἷο δόμοιο,
urn:cts:greekLit:tlg0012.tlg002.omar:21.6	εἵλετο δὲ κληῖ̈δ' εὐκαμπέα χειρὶ παχείῃ
urn:cts:greekLit:tlg0012.tlg002.omar:21.7	καλὴν χαλκείην: κώπη δ' ἐλέφαντος ἐπῆεν.
urn:cts:greekLit:tlg0012.tlg002.omar:21.8	βῆ δ' ἴμεναι θάλαμόνδε σὺν ἀμφιπόλοισι γυναιξὶν
urn:cts:greekLit:tlg0012.tlg002.omar:21.9	ἔσχατον: ἔνθα δέ οἱ κειμήλια κεῖτο ἄνακτος,
urn:cts:greekLit:tlg0012.tlg002.omar:21.10	χαλκός τε χρυσός τε πολύκμητός τε σίδηρος.
urn:cts:greekLit:tlg0012.tlg002.omar:21.11	ἔνθα δὲ τόξον κεῖτο παλίντονον ἠδὲ φαρέτρη
urn:cts:greekLit:tlg0012.tlg002.omar:21.12	ἰοδόκος, πολλοὶ δ' ἔνεσαν στονόεντες ὀϊστοί,
urn:cts:greekLit:tlg0012.tlg002.omar:21.13	δῶρα τά οἱ ξεῖνος Λακεδαίμονι δῶκε τυχήσας
urn:cts:greekLit:tlg0012.tlg002.omar:21.14	̓́Ιφιτος Εὐρυτίδης, ἐπιείκελος ἀθανάτοισι.
urn:cts:greekLit:tlg0012.tlg002.omar:21.15	τὼ δ' ἐν Μεσσήνῃ ξυμβλήτην ἀλλήλοιϊν
urn:cts:greekLit:tlg0012.tlg002.omar:21.16	οἴκῳ ἐν ̓Ορτιλόχοιο δαί̈φρονος. ἦ τοι ̓Οδυσσεὺς
urn:cts:greekLit:tlg0012.tlg002.omar:21.17	ἦλθε μετὰ χρεῖος, τό ῥά οἱ πᾶς δῆμος ὄφελλε:
urn:cts:greekLit:tlg0012.tlg002.omar:21.18	μῆλα γὰρ ἐξ ̓Ιθάκης Μεσσήνιοι ἄνδρες ἄειραν
urn:cts:greekLit:tlg0012.tlg002.omar:21.19	νηυσὶ πολυκλήϊσι τριηκόσι' ἠδὲ νομῆας.
urn:cts:greekLit:tlg0012.tlg002.omar:21.20	τῶν ἕνεκ' ἐξεσίην πολλὴν ὁδὸν ἦλθεν ̓Οδυσσεὺς
urn:cts:greekLit:tlg0012.tlg002.omar:21.21	παιδνὸς ἐών: πρὸ γὰρ ἧκε πατὴρ ἄλλοι τε γέροντες.
urn:cts:greekLit:tlg0012.tlg002.omar:21.22	̓́Ιφιτος αὖθ' ἵππους διζήμενος, αἵ οἱ ὄλοντο
urn:cts:greekLit:tlg0012.tlg002.omar:21.23	δώδεκα θήλειαι, ὑπὸ δ' ἡμίονοι ταλαεργοί:
urn:cts:greekLit:tlg0012.tlg002.omar:21.24	αἳ δή οἱ καὶ ἔπειτα φόνος καὶ μοῖρα γένοντο,
urn:cts:greekLit:tlg0012.tlg002.omar:21.25	ἐπεὶ δὴ Διὸς υἱὸν ἀφίκετο καρτερόθυμον,
urn:cts:greekLit:tlg0012.tlg002.omar:21.26	φῶθ' ̔Ηρακλῆα, μεγάλων ἐπιίστορα ἔργων,
urn:cts:greekLit:tlg0012.tlg002.omar:21.27	ὅς μιν ξεῖνον ἐόντα κατέκτανεν ᾧ ἐνὶ οἴκῳ,
urn:cts:greekLit:tlg0012.tlg002.omar:21.28	σχέτλιος, οὐδὲ θεῶν ὄπιν ᾐδέσατ' οὐδὲ τράπεζαν,
urn:cts:greekLit:tlg0012.tlg002.omar:21.29	τὴν ἥν οἱ παρέθηκεν: ἔπειτα δὲ πέφνε καὶ αὐτόν,
urn:cts:greekLit:tlg0012.tlg002.omar:21.30	ἵππους δ' αὐτὸς ἔχε κρατερώνυχας ἐν μεγάροισι.
urn:cts:greekLit:tlg0012.tlg002.omar:21.31	τὰς ἐρέων ̓Οδυσῆϊ συνήντετο, δῶκε δὲ τόξον,
urn:cts:greekLit:tlg0012.tlg002.omar:21.32	τὸ πρὶν μέν ῥ' ἐφόρει μέγας Εὔρυτος, αὐτὰρ ὁ παιδὶ
urn:cts:greekLit:tlg0012.tlg002.omar:21.33	κάλλιπ' ἀποθνῄσκων ἐν δώμασιν ὑψηλοῖσι.
urn:cts:greekLit:tlg0012.tlg002.omar:21.34	τῷ δ' ̓Οδυσεὺς ξίφος ὀξὺ καὶ ἄλκιμον ἔγχος ἔδωκεν,
urn:cts:greekLit:tlg0012.tlg002.omar:21.35	ἀρχὴν ξεινοσύνης προσκηδέος: οὐδὲ τραπέζῃ
urn:cts:greekLit:tlg0012.tlg002.omar:21.36	γνώτην ἀλλήλων: πρὶν γὰρ Διὸς υἱὸς ἔπεφνεν
urn:cts:greekLit:tlg0012.tlg002.omar:21.37	̓́Ιφιτον Εὐρυτίδην, ἐπιείκελον ἀθανάτοισιν,
urn:cts:greekLit:tlg0012.tlg002.omar:21.38	ὅς οἱ τόξον ἔδωκε. τὸ δ' οὔ ποτε δῖος ̓Οδυσσεὺς
urn:cts:greekLit:tlg0012.tlg002.omar:21.39	ἐρχόμενος πόλεμόνδε μελαινάων ἐπὶ νηῶν
urn:cts:greekLit:tlg0012.tlg002.omar:21.40	ᾑρεῖτ',  ἀλλ' αὐτοῦ μνῆμα ξείνοιο φίλοιο
urn:cts:greekLit:tlg0012.tlg002.omar:21.41	κέσκετ'  ἐνὶ μεγάροισι, φόρει δέ μιν ἧς ἐπὶ γαίης.
urn:cts:greekLit:tlg0012.tlg002.omar:21.42	ἡ δ' ὅτε δὴ θάλαμον τὸν ἀφίκετο δῖα γυναικῶν
urn:cts:greekLit:tlg0012.tlg002.omar:21.43	οὐδόν τε δρύϊνον προσεβήσετο, τόν ποτε τέκτων
urn:cts:greekLit:tlg0012.tlg002.omar:21.44	ξέσσεν ἐπισταμένως καὶ ἐπὶ στάθμην ἴθυνεν,
urn:cts:greekLit:tlg0012.tlg002.omar:21.45	ἐν δὲ σταθμοὺς ἄρσε,  θύρας δ' ἐπέθηκε φαεινάς,
urn:cts:greekLit:tlg0012.tlg002.omar:21.46	αὐτίκ' ἄρ' ἥ γ' ἱμάντα θοῶς ἀπέλυσε κορώνης,
urn:cts:greekLit:tlg0012.tlg002.omar:21.47	ἐν δὲ κληῖ̈δ' ἧκε, θυρέων δ' ἀνέκοπτεν ὀχῆας
urn:cts:greekLit:tlg0012.tlg002.omar:21.48	ἄντα τιτυσκομένη: τὰ δ' ἀνέβραχεν ἠύ̈τε ταῦρος
urn:cts:greekLit:tlg0012.tlg002.omar:21.49	βοσκόμενος λειμῶνι: τός' ἔβραχε καλὰ θύρετρα
urn:cts:greekLit:tlg0012.tlg002.omar:21.50	πληγέντα κληί̈δι,  πετάσθησαν δέ οἱ ὦκα.
urn:cts:greekLit:tlg0012.tlg002.omar:21.51	ἡ δ' ἄρ' ἐφ' ὑψηλῆς σανίδος βῆ: ἔνθα δὲ χηλοὶ
urn:cts:greekLit:tlg0012.tlg002.omar:21.52	ἕστασαν, ἐν δ' ἄρα τῇσι θυώδεα εἵματ' ἔκειτο.
urn:cts:greekLit:tlg0012.tlg002.omar:21.53	ἔνθεν ὀρεξαμένη ἀπὸ πασσάλου αἴνυτο τόξον
urn:cts:greekLit:tlg0012.tlg002.omar:21.54	αὐτῷ γωρυτῷ, ὅς οἱ περίκειτο φαεινός.
urn:cts:greekLit:tlg0012.tlg002.omar:21.55	ἑζομένη δὲ κατ' αὖθι,  φίλοις ἐπὶ γούνασι θεῖσα,
urn:cts:greekLit:tlg0012.tlg002.omar:21.56	κλαῖε μάλα λιγέως, ἐκ δ' ᾕρεε τόξον ἄνακτος.
urn:cts:greekLit:tlg0012.tlg002.omar:21.57	ἡ δ' ἐπεὶ οὖν τάρφθη πολυδακρύτοιο γόοιο,
urn:cts:greekLit:tlg0012.tlg002.omar:21.58	βῆ ῥ' ἴμεναι μέγαρόνδε μετὰ μνηστῆρας ἀγαυοὺς
urn:cts:greekLit:tlg0012.tlg002.omar:21.59	τόξον ἔχους' ἐν χειρὶ παλίντονον ἠδὲ φαρέτρην
urn:cts:greekLit:tlg0012.tlg002.omar:21.60	ἰοδόκον: πολλοὶ δ' ἔνεσαν στονόεντες ὀϊστοί.
urn:cts:greekLit:tlg0012.tlg002.omar:21.61	τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος
urn:cts:greekLit:tlg0012.tlg002.omar:21.62	κεῖτο πολὺς καὶ χαλκός, ἀέθλια τοῖο ἄνακτος.
urn:cts:greekLit:tlg0012.tlg002.omar:21.63	ἡ δ' ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.omar:21.64	στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.omar:21.65	ἄντα παρειάων σχομένη λιπαρὰ κρήδεμνα.
urn:cts:greekLit:tlg0012.tlg002.omar:21.66	ἀμφίπολος δ' ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.omar:21.67	αὐτίκα δὲ μνηστῆρσι μετηύδα καὶ φάτο μῦθον:
urn:cts:greekLit:tlg0012.tlg002.omar:21.68	“κέκλυτέ μευ, μνηστῆρες ἀγήνορες, οἳ τόδε δῶμα
urn:cts:greekLit:tlg0012.tlg002.omar:21.69	ἐχράετ' ἐσθιέμεν καὶ πινέμεν ἐμμενὲς αἰεὶ
urn:cts:greekLit:tlg0012.tlg002.omar:21.70	ἀνδρὸς ἀποιχομένοιο πολὺν χρόνον: οὐδέ τιν' ἄλλην
urn:cts:greekLit:tlg0012.tlg002.omar:21.71	μύθου ποιήσασθαι ἐπισχεσίην ἐδύνασθε,
urn:cts:greekLit:tlg0012.tlg002.omar:21.72	ἀλλ' ἐμὲ ἱέμενοι γῆμαι θέσθαι τε γυναῖκα.
urn:cts:greekLit:tlg0012.tlg002.omar:21.73	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον.
urn:cts:greekLit:tlg0012.tlg002.omar:21.74	θήσω γὰρ μέγα τόξον ̓Οδυσσῆος θείοιο:
urn:cts:greekLit:tlg0012.tlg002.omar:21.75	ὃς δέ κε ῥηί̈τατ' ἐντανύσῃ βιὸν ἐν παλάμῃσι
urn:cts:greekLit:tlg0012.tlg002.omar:21.76	καὶ διοϊστεύσῃ πελέκεων δυοκαίδεκα πάντων,
urn:cts:greekLit:tlg0012.tlg002.omar:21.77	τῷ κεν ἅμ' ἑσποίμην, νοσφισσαμένη τόδε δῶμα
urn:cts:greekLit:tlg0012.tlg002.omar:21.78	κουρίδιον, μάλα καλόν, ἐνίπλειον βιότοιο,
urn:cts:greekLit:tlg0012.tlg002.omar:21.79	τοῦ ποτὲ μεμνήσεσθαι ὀί̈ομαι ἔν περ ὀνείρῳ.”
urn:cts:greekLit:tlg0012.tlg002.omar:21.80	ὣς φάτο,  καί ῥ' Εὔμαιον ἀνώγει, δῖον ὑφορβόν,
urn:cts:greekLit:tlg0012.tlg002.omar:21.81	τόξον μνηστήρεσσι θέμεν πολιόν τε σίδηρον.
urn:cts:greekLit:tlg0012.tlg002.omar:21.82	δακρύσας δ' Εὔμαιος ἐδέξατο καὶ κατέθηκε:
urn:cts:greekLit:tlg0012.tlg002.omar:21.83	κλαῖε δὲ βουκόλος ἄλλοθ', ἐπεὶ ἴδε τόξον ἄνακτος.
urn:cts:greekLit:tlg0012.tlg002.omar:21.84	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:21.85	“νήπιοι ἀγροιῶται,  ἐφημέρια φρονέοντες,
urn:cts:greekLit:tlg0012.tlg002.omar:21.86	ἆ δειλώ, τί νυ δάκρυ κατείβετον ἠδὲ γυναικὶ
urn:cts:greekLit:tlg0012.tlg002.omar:21.87	θυμὸν ἐνὶ στήθεσσιν ὀρίνετον; ᾗ τε καὶ ἄλλως
urn:cts:greekLit:tlg0012.tlg002.omar:21.88	κεῖται ἐν ἄλγεσι θυμός, ἐπεὶ φίλον ὤλες' ἀκοίτην.
urn:cts:greekLit:tlg0012.tlg002.omar:21.89	ἀλλ' ἀκέων δαίνυσθε καθήμενοι, ἠὲ θύραζε
urn:cts:greekLit:tlg0012.tlg002.omar:21.90	κλαίετον ἐξελθόντε,  κατ' αὐτόθι τόξα λιπόντε,
urn:cts:greekLit:tlg0012.tlg002.omar:21.91	μνηστήρεσσιν ἄεθλον ἀάατον: οὐ γὰρ ὀί̈ω
urn:cts:greekLit:tlg0012.tlg002.omar:21.92	ῥηϊδίως τόδε τόξον ἐύ̈ξοον ἐντανύεσθαι.
urn:cts:greekLit:tlg0012.tlg002.omar:21.93	οὐ γάρ τις μέτα τοῖος ἀνὴρ ἐν τοίσδεσι πᾶσιν
urn:cts:greekLit:tlg0012.tlg002.omar:21.94	οἷος ̓Οδυσσεὺς ἔσκεν: ἐγὼ δέ μιν αὐτὸς ὄπωπα,
urn:cts:greekLit:tlg0012.tlg002.omar:21.95	καὶ γὰρ μνήμων εἰμί,  πάϊς δ' ἔτι νήπιος ἦα.”
urn:cts:greekLit:tlg0012.tlg002.omar:21.96	ὣς φάτο, τῷ δ' ἄρα θυμὸς ἐνὶ στήθεσσιν ἐώλπει
urn:cts:greekLit:tlg0012.tlg002.omar:21.97	νευρὴν ἐντανύσειν διοϊστεύσειν τε σιδήρου.
urn:cts:greekLit:tlg0012.tlg002.omar:21.98	ἦ τοι ὀϊστοῦ γε πρῶτος γεύσεσθαι ἔμελλεν
urn:cts:greekLit:tlg0012.tlg002.omar:21.99	ἐκ χειρῶν ̓Οδυσῆος ἀμύμονος, ὃν τότ' ἀτίμα
urn:cts:greekLit:tlg0012.tlg002.omar:21.100	ἥμενος ἐν μεγάροις,  ἐπὶ δ' ὤρνυε πάντας ἑταίρους.
urn:cts:greekLit:tlg0012.tlg002.omar:21.101	τοῖσι δὲ καὶ μετέειφ' ἱερὴ ἲς Τηλεμάχοιο:
urn:cts:greekLit:tlg0012.tlg002.omar:21.102	“ὢ πόποι, ἦ μάλα με Ζεὺς ἄφρονα θῆκε Κρονίων:
urn:cts:greekLit:tlg0012.tlg002.omar:21.103	μήτηρ μέν μοί φησι φίλη, πινυτή περ ἐοῦσα,
urn:cts:greekLit:tlg0012.tlg002.omar:21.104	ἄλλῳ ἅμ' ἕψεσθαι νοσφισσαμένη τόδε δῶμα:
urn:cts:greekLit:tlg0012.tlg002.omar:21.105	αὐτὰρ ἐγὼ γελόω καὶ τέρπομαι ἄφρονι θυμῷ.
urn:cts:greekLit:tlg0012.tlg002.omar:21.106	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον,
urn:cts:greekLit:tlg0012.tlg002.omar:21.107	οἵη νῦν οὐκ ἔστι γυνὴ κατ' ̓Αχαιί̈δα γαῖαν,
urn:cts:greekLit:tlg0012.tlg002.omar:21.108	οὔτε Πύλου ἱερῆς οὔτ' ̓́Αργεος οὔτε Μυκήνης:
urn:cts:greekLit:tlg0012.tlg002.omar:21.109	οὔτ' αὐτῆς ̓Ιθάκης οὔτ' ἠπείροιο μελαίνης:
urn:cts:greekLit:tlg0012.tlg002.omar:21.110	καὶ δ' αὐτοὶ τόδε γ' ἴστε: τί με χρὴ μητέρος αἴνου;
urn:cts:greekLit:tlg0012.tlg002.omar:21.111	ἀλλ' ἄγε μὴ μύνῃσι παρέλκετε μηδ' ἔτι τόξου
urn:cts:greekLit:tlg0012.tlg002.omar:21.112	δηρὸν ἀποτρωπᾶσθε τανυστύος, ὄφρα ἴδωμεν.
urn:cts:greekLit:tlg0012.tlg002.omar:21.113	καὶ δέ κεν αὐτὸς ἐγὼ τοῦ τόξου πειρησαίμην:
urn:cts:greekLit:tlg0012.tlg002.omar:21.114	εἰ δέ κεν ἐντανύσω διοϊστεύσω τε σιδήρου,
urn:cts:greekLit:tlg0012.tlg002.omar:21.115	οὔ κέ μοι ἀχνυμένῳ τάδε δώματα πότνια μήτηρ
urn:cts:greekLit:tlg0012.tlg002.omar:21.116	λείποι ἅμ' ἄλλῳ ἰοῦς', ὅτ' ἐγὼ κατόπισθε λιποίμην
urn:cts:greekLit:tlg0012.tlg002.omar:21.117	οἷός τ' ἤδη πατρὸς ἀέθλια κάλ' ἀνελέσθαι.”
urn:cts:greekLit:tlg0012.tlg002.omar:21.118	ἦ καὶ ἀπ' ὤμοιϊν χλαῖναν θέτο φοινικόεσσαν
urn:cts:greekLit:tlg0012.tlg002.omar:21.119	ὀρθὸς ἀναί̈ξας, ἀπὸ δὲ ξίφος ὀξὺ θέτ' ὤμων.
urn:cts:greekLit:tlg0012.tlg002.omar:21.120	πρῶτον μὲν πελέκεας στῆσεν,  διὰ τάφρον ὀρύξας
urn:cts:greekLit:tlg0012.tlg002.omar:21.121	πᾶσι μίαν μακρήν, καὶ ἐπὶ στάθμην ἴθυνεν,
urn:cts:greekLit:tlg0012.tlg002.omar:21.122	ἀμφὶ δὲ γαῖαν ἔναξε: τάφος δ' ἕλε πάντας ἰδόντας,
urn:cts:greekLit:tlg0012.tlg002.omar:21.123	ὡς εὐκόσμως στῆσε: πάρος δ' οὐ πώ ποτ' ὀπώπει.
urn:cts:greekLit:tlg0012.tlg002.omar:21.124	στῆ δ' ἄρ' ἐπ' οὐδὸν ἰὼν καὶ τόξου πειρήτιζε.
urn:cts:greekLit:tlg0012.tlg002.omar:21.125	τρὶς μέν μιν πελέμιξεν ἐρύσσεσθαι μενεαίνων,
urn:cts:greekLit:tlg0012.tlg002.omar:21.126	τρὶς δὲ μεθῆκε βίης, ἐπιελπόμενος τό γε θυμῷ,
urn:cts:greekLit:tlg0012.tlg002.omar:21.127	νευρὴν ἐντανύειν διοϊστεύσειν τε σιδήρου.
urn:cts:greekLit:tlg0012.tlg002.omar:21.128	καί νύ κε δή ῥ' ἐτάνυσσε βίῃ τὸ τέταρτον ἀνέλκων,
urn:cts:greekLit:tlg0012.tlg002.omar:21.129	ἀλλ' ̓Οδυσεὺς ἀνένευε καὶ ἔσχεθεν ἱέμενόν περ.
urn:cts:greekLit:tlg0012.tlg002.omar:21.130	τοῖς δ' αὖτις μετέειφ' ἱερὴ ἲς Τηλεμάχοιο:
urn:cts:greekLit:tlg0012.tlg002.omar:21.131	“ὢ πόποι, ἦ καὶ ἔπειτα κακός τ' ἔσομαι καὶ ἄκικυς,
urn:cts:greekLit:tlg0012.tlg002.omar:21.132	ἠὲ νεώτερός εἰμι καὶ οὔ πω χερσὶ πέποιθα
urn:cts:greekLit:tlg0012.tlg002.omar:21.133	ἄνδρ' ἀπαμύνασθαι, ὅτε τις πρότερος χαλεπήνῃ.
urn:cts:greekLit:tlg0012.tlg002.omar:21.134	ἀλλ' ἄγεθ', οἵ περ ἐμεῖο βίῃ προφερέστεροί ἐστε,
urn:cts:greekLit:tlg0012.tlg002.omar:21.135	τόξου πειρήσασθε,  καὶ ἐκτελέωμεν ἄεθλον.”
urn:cts:greekLit:tlg0012.tlg002.omar:21.136	ὣς εἰπὼν τόξον μὲν ἀπὸ ἕο θῆκε χαμᾶζε,
urn:cts:greekLit:tlg0012.tlg002.omar:21.137	κλίνας κολλητῇσιν ἐϋξέστῃς σανίδεσσιν,
urn:cts:greekLit:tlg0012.tlg002.omar:21.138	αὐτοῦ δ' ὠκὺ βέλος καλῇ προσέκλινε κορώνῃ,
urn:cts:greekLit:tlg0012.tlg002.omar:21.139	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.omar:21.140	τοῖσιν δ' ̓Αντίνοος μετέφη,  Εὐπείθεος υἱός:
urn:cts:greekLit:tlg0012.tlg002.omar:21.141	“ὄρνυσθ' ἑξείης ἐπιδέξια πάντες ἑταῖροι,
urn:cts:greekLit:tlg0012.tlg002.omar:21.142	ἀρξάμενοι τοῦ χώρου ὅθεν τέ περ οἰνοχοεύει.”
urn:cts:greekLit:tlg0012.tlg002.omar:21.143	ὣς ἔφατ' ̓Αντίνοος, τοῖσιν δ' ἐπιήνδανε μῦθος.
urn:cts:greekLit:tlg0012.tlg002.omar:21.144	Λειώδης δὲ πρῶτος ἀνίστατο, Οἴνοπος υἱός,
urn:cts:greekLit:tlg0012.tlg002.omar:21.145	ὅ σφι θυοσκόος ἔσκε,  παρὰ κρητῆρα δὲ καλὸν
urn:cts:greekLit:tlg0012.tlg002.omar:21.146	ἷζε μυχοίτατος αἰέν: ἀτασθαλίαι δέ οἱ οἴῳ
urn:cts:greekLit:tlg0012.tlg002.omar:21.147	ἐχθραὶ ἔσαν, πᾶσιν δὲ νεμέσσα μνηστήρεσσιν:
urn:cts:greekLit:tlg0012.tlg002.omar:21.148	ὅς ῥα τότε πρῶτος τόξον λάβε καὶ βέλος ὠκύ.
urn:cts:greekLit:tlg0012.tlg002.omar:21.149	στῆ δ' ἄρ' ἐπ' οὐδὸν ἰὼν καὶ τόξου πειρήτιζεν,
urn:cts:greekLit:tlg0012.tlg002.omar:21.150	οὐδέ μιν ἐντάνυσε: πρὶν γὰρ κάμε χεῖρας ἀνέλκων
urn:cts:greekLit:tlg0012.tlg002.omar:21.151	ἀτρίπτους ἁπαλάς: μετὰ δὲ μνηστῆρσιν ἔειπεν:
urn:cts:greekLit:tlg0012.tlg002.omar:21.152	“ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.
urn:cts:greekLit:tlg0012.tlg002.omar:21.153	πολλοὺς γὰρ τόδε τόξον ἀριστῆας κεκαδήσει
urn:cts:greekLit:tlg0012.tlg002.omar:21.154	θυμοῦ καὶ ψυχῆς, ἐπεὶ ἦ πολὺ φέρτερόν ἐστι
urn:cts:greekLit:tlg0012.tlg002.omar:21.155	τεθνάμεν ἢ ζώοντας ἁμαρτεῖν,  οὗθ' ἕνεκ' αἰεὶ
urn:cts:greekLit:tlg0012.tlg002.omar:21.156	ἐνθάδ' ὁμιλέομεν, ποτιδέγμενοι ἤματα πάντα.
urn:cts:greekLit:tlg0012.tlg002.omar:21.157	νῦν μέν τις καὶ ἔλπετ' ἐνὶ φρεσὶν ἠδὲ μενοινᾷ
urn:cts:greekLit:tlg0012.tlg002.omar:21.158	γῆμαι Πηνελόπειαν, ̓Οδυσσῆος παράκοιτιν.
urn:cts:greekLit:tlg0012.tlg002.omar:21.159	αὐτὰρ ἐπὴν τόξου πειρήσεται ἠδὲ ἴδηται,
urn:cts:greekLit:tlg0012.tlg002.omar:21.160	ἄλλην δή τιν' ἔπειτα ̓Αχαιϊάδων εὐπέπλων
urn:cts:greekLit:tlg0012.tlg002.omar:21.161	μνάσθω ἐέδνοισιν διζήμενος: ἡ δέ κ' ἔπειτα
urn:cts:greekLit:tlg0012.tlg002.omar:21.162	γήμαιθ' ὅς κε πλεῖστα πόροι καὶ μόρσιμος ἔλθοι.”
urn:cts:greekLit:tlg0012.tlg002.omar:21.163	ὣς ἄρ' ἐφώνησεν καὶ ἀπὸ ἕο τόξον ἔθηκε,
urn:cts:greekLit:tlg0012.tlg002.omar:21.164	κλίνας κολλητῇσιν ἐϋξέστῃς σανίδεσσιν,
urn:cts:greekLit:tlg0012.tlg002.omar:21.165	αὐτοῦ δ' ὠκὺ βέλος καλῇ προσέκλινε κορώνῃ,
urn:cts:greekLit:tlg0012.tlg002.omar:21.166	ἂψ δ' αὖτις κατ' ἄρ ἕζετ' ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.omar:21.167	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
urn:cts:greekLit:tlg0012.tlg002.omar:21.168	“λειῶδες, ποῖόν σε ἔπος φύγεν ἕρκος ὀδόντων,
urn:cts:greekLit:tlg0012.tlg002.omar:21.169	δεινόν τ' ἀργαλέον τε, —νεμεσσῶμαι δέ τ' ἀκούων—
urn:cts:greekLit:tlg0012.tlg002.omar:21.170	εἰ δὴ τοῦτό γε τόξον ἀριστῆας κεκαδήσει
urn:cts:greekLit:tlg0012.tlg002.omar:21.171	θυμοῦ καὶ ψυχῆς, ἐπεὶ οὐ δύνασαι σὺ τανύσσαι.
urn:cts:greekLit:tlg0012.tlg002.omar:21.172	οὐ γάρ τοί σέ γε τοῖον ἐγείνατο πότνια μήτηρ
urn:cts:greekLit:tlg0012.tlg002.omar:21.173	οἷόν τε ῥυτῆρα βιοῦ τ' ἔμεναι καὶ ὀϊστῶν:
urn:cts:greekLit:tlg0012.tlg002.omar:21.174	ἀλλ' ἄλλοι τανύουσι τάχα μνηστῆρες ἀγαυοί.”
urn:cts:greekLit:tlg0012.tlg002.omar:21.175	ὣς φάτο, καί ῥ' ἐκέλευσε Μελάνθιον, αἰπόλον αἰγῶν:
urn:cts:greekLit:tlg0012.tlg002.omar:21.176	“ἄγρει δή,  πῦρ κῆον ἐνὶ μεγάροισι, Μελανθεῦ,
urn:cts:greekLit:tlg0012.tlg002.omar:21.177	πὰρ δὲ τίθει δίφρον τε μέγαν καὶ κῶας ἐπ' αὐτοῦ,
urn:cts:greekLit:tlg0012.tlg002.omar:21.178	ἐκ δὲ στέατος ἔνεικε μέγαν τροχὸν ἔνδον ἐόντος,
urn:cts:greekLit:tlg0012.tlg002.omar:21.179	ὄφρα νέοι θάλποντες, ἐπιχρίοντες ἀλοιφῇ,
urn:cts:greekLit:tlg0012.tlg002.omar:21.180	τόξου πειρώμεσθα καὶ ἐκτελέωμεν ἄεθλον.”
urn:cts:greekLit:tlg0012.tlg002.omar:21.181	ὣς φάθ', ὁ δ' αἶψ' ἀνέκαιε Μελάνθιος ἀκάματον πῦρ,
urn:cts:greekLit:tlg0012.tlg002.omar:21.182	πὰρ δὲ φέρων δίφρον θῆκεν καὶ κῶας ἐπ' αὐτοῦ,
urn:cts:greekLit:tlg0012.tlg002.omar:21.183	ἐκ δὲ στέατος ἔνεικε μέγαν τροχὸν ἔνδον ἐόντος:
urn:cts:greekLit:tlg0012.tlg002.omar:21.184	τῷ ῥα νέοι θάλποντες ἐπειρῶντ': οὐδ' ἐδύναντο
urn:cts:greekLit:tlg0012.tlg002.omar:21.185	ἐντανύσαι,  πολλὸν δὲ βίης ἐπιδευέες ἦσαν.
urn:cts:greekLit:tlg0012.tlg002.omar:21.186	̓Αντίνοος δ' ἔτ' ἐπεῖχε καὶ Εὐρύμαχος θεοειδής,
urn:cts:greekLit:tlg0012.tlg002.omar:21.187	ἀρχοὶ μνηστήρων: ἀρετῇ δ' ἔσαν ἔξοχ' ἄριστοι.
urn:cts:greekLit:tlg0012.tlg002.omar:21.188	τὼ δ' ἐξ οἴκου βῆσαν ὁμαρτήσαντες ἅμ' ἄμφω
urn:cts:greekLit:tlg0012.tlg002.omar:21.189	βουκόλος ἠδὲ συφορβὸς ̓Οδυσσῆος θείοιο:
urn:cts:greekLit:tlg0012.tlg002.omar:21.190	ἐκ δ' αὐτὸς μετὰ τοὺς δόμου ἤλυθε δῖος ̓Οδυσσεύς.
urn:cts:greekLit:tlg0012.tlg002.omar:21.191	ἀλλ' ὅτε δή ῥ' ἐκτὸς θυρέων ἔσαν ἠδὲ καὶ αὐλῆς,
urn:cts:greekLit:tlg0012.tlg002.omar:21.192	φθεγξάμενός σφε ἔπεσσι προσηύδα μειλιχίοισι:
urn:cts:greekLit:tlg0012.tlg002.omar:21.193	“βουκόλε καὶ σύ, συφορβέ, ἔπος τί κε μυθησαίμην,
urn:cts:greekLit:tlg0012.tlg002.omar:21.194	ἦ αὐτὸς κεύθω; φάσθαι δέ με θυμὸς ἀνώγει.
urn:cts:greekLit:tlg0012.tlg002.omar:21.195	ποῖοί κ' εἶτ' ̓Οδυσῆϊ ἀμυνέμεν,  εἴ ποθεν ἔλθοι
urn:cts:greekLit:tlg0012.tlg002.omar:21.196	ὧδε μάλ' ἐξαπίνης καί τις θεὸς αὐτὸν ἐνείκαι;
urn:cts:greekLit:tlg0012.tlg002.omar:21.197	ἤ κε μνηστήρεσσιν ἀμύνοιτ' ἦ ̓Οδυσῆϊ;
urn:cts:greekLit:tlg0012.tlg002.omar:21.198	εἴπαθ' ὅπως ὑμέας κραδίη θυμός τε κελεύει.”
urn:cts:greekLit:tlg0012.tlg002.omar:21.199	τὸν δ' αὖτε προσέειπε βοῶν ἐπιβουκόλος ἀνήρ:
urn:cts:greekLit:tlg0012.tlg002.omar:21.200	“Ζεῦ πάτερ,  αἲ γὰρ τοῦτο τελευτήσειας ἐέλδωρ,
urn:cts:greekLit:tlg0012.tlg002.omar:21.201	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:
urn:cts:greekLit:tlg0012.tlg002.omar:21.202	γνοίης χ' οἵη ἐμὴ δύναμις καὶ χεῖρες ἕπονται.”
urn:cts:greekLit:tlg0012.tlg002.omar:21.203	ὣς δ' αὔτως Εὔμαιος ἐπεύχετο πᾶσι θεοῖσι
urn:cts:greekLit:tlg0012.tlg002.omar:21.204	νοστῆσαι ̓Οδυσῆα πολύφρονα ὅνδε δόμονδε.
urn:cts:greekLit:tlg0012.tlg002.omar:21.205	αὐτὰρ ἐπεὶ δὴ τῶν γε νόον νημερτέ' ἀνέγνω,
urn:cts:greekLit:tlg0012.tlg002.omar:21.206	ἐξαῦτίς σφε ἔπεσσιν ἀμειβόμενος προσέειπεν:
urn:cts:greekLit:tlg0012.tlg002.omar:21.207	“ἔνδον μὲν δὴ ὅδ' αὐτὸς ἐγώ, κακὰ πολλὰ μογήσας
urn:cts:greekLit:tlg0012.tlg002.omar:21.208	ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.omar:21.209	γιγνώσκω δ' ὡς σφῶϊν ἐελδομένοισιν ἱκάνω
urn:cts:greekLit:tlg0012.tlg002.omar:21.210	οἴοισι δμώων: τῶν δ' ἄλλων οὔ τευ ἄκουσα
urn:cts:greekLit:tlg0012.tlg002.omar:21.211	εὐξαμένου ἐμὲ αὖτις ὑπότροπον οἴκαδ' ἱκέσθαι.
urn:cts:greekLit:tlg0012.tlg002.omar:21.212	σφῶϊν δ', ὡς ἔσεταί περ, ἀληθείην καταλέξω.
urn:cts:greekLit:tlg0012.tlg002.omar:21.213	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.omar:21.214	ἄξομαι ἀμφοτέροις ἀλόχους καὶ κτήματ' ὀπάσσω
urn:cts:greekLit:tlg0012.tlg002.omar:21.215	οἰκία τ' ἐγγὺς ἐμεῖο τετυγμένα: καί μοι ἔπειτα
urn:cts:greekLit:tlg0012.tlg002.omar:21.216	Τηλεμάχου ἑτάρω τε κασιγνήτω τε ἔσεσθον.
urn:cts:greekLit:tlg0012.tlg002.omar:21.217	εἰ δ' ἄγε δή, καὶ σῆμα ἀριφραδὲς ἄλλο τι δείξω,
urn:cts:greekLit:tlg0012.tlg002.omar:21.218	ὄφρα μ' ἐὺ̈ γνῶτον πιστωθῆτόν τ' ἐνὶ θυμῷ,
urn:cts:greekLit:tlg0012.tlg002.omar:21.219	οὐλήν, τήν ποτέ με σῦς ἤλασε λευκῷ ὀδόντι
urn:cts:greekLit:tlg0012.tlg002.omar:21.220	Παρνησόνδ' ἐλθόντα σὺν υἱάσιν Αὐτολύκοιο.”
urn:cts:greekLit:tlg0012.tlg002.omar:21.221	ὣς εἰπὼν ῥάκεα μεγάλης ἀποέργαθεν οὐλῆς.
urn:cts:greekLit:tlg0012.tlg002.omar:21.222	τὼ δ' ἐπεὶ εἰσιδέτην εὖ τ' ἐφράσσαντο ἕκαστα,
urn:cts:greekLit:tlg0012.tlg002.omar:21.223	κλαῖον ἄρ' ἀμφ' ̓Οδυσῆϊ δαί̈φρονι χεῖρε βαλόντε,
urn:cts:greekLit:tlg0012.tlg002.omar:21.224	καὶ κύνεον ἀγαπαζόμενοι κεφαλήν τε καὶ ὤμους
urn:cts:greekLit:tlg0012.tlg002.omar:21.225	ὣς δ' αὔτως ̓Οδυσεὺς κεφαλὰς καὶ χεῖρας ἔκυσσε.
urn:cts:greekLit:tlg0012.tlg002.omar:21.226	καί νύ κ' ὀδυρομένοισιν ἔδυ φάος ἠελίοιο,
urn:cts:greekLit:tlg0012.tlg002.omar:21.227	εἰ μὴ ̓Οδυσσεὺς αὐτὸς ἐρύκακε φώνησέν τε:
urn:cts:greekLit:tlg0012.tlg002.omar:21.228	“παύεσθον κλαυθμοῖο γόοιό τε, μή τις ἴδηται
urn:cts:greekLit:tlg0012.tlg002.omar:21.229	ἐξελθὼν μεγάροιο, ἀτὰρ εἴπῃσι καὶ εἴσω.
urn:cts:greekLit:tlg0012.tlg002.omar:21.230	ἀλλὰ προμνηστῖνοι ἐσέλθετε,  μηδ' ἅμα πάντες,
urn:cts:greekLit:tlg0012.tlg002.omar:21.231	πρῶτος ἐγώ, μετὰ δ' ὔμμες: ἀτὰρ τόδε σῆμα τετύχθω:
urn:cts:greekLit:tlg0012.tlg002.omar:21.232	ἄλλοι μὲν γὰρ πάντες, ὅσοι μνηστῆρες ἀγαυοί,
urn:cts:greekLit:tlg0012.tlg002.omar:21.233	οὐκ ἐάσουσιν ἐμοὶ δόμεναι βιὸν ἠδὲ φαρέτρην:
urn:cts:greekLit:tlg0012.tlg002.omar:21.234	ἀλλὰ σύ, δῖ' Εὔμαιε, φέρων ἀνὰ δώματα τόξον
urn:cts:greekLit:tlg0012.tlg002.omar:21.235	ἐν χείρεσσιν ἐμοὶ θέμεναι,  εἰπεῖν τε γυναιξὶ
urn:cts:greekLit:tlg0012.tlg002.omar:21.236	κληῖ̈σαι μεγάροιο θύρας πυκινῶς ἀραρυίας,
urn:cts:greekLit:tlg0012.tlg002.omar:21.237	ἢν δέ τις ἢ στοναχῆς ἠὲ κτύπου ἔνδον ἀκούσῃ
urn:cts:greekLit:tlg0012.tlg002.omar:21.238	ἀνδρῶν ἡμετέροισιν ἐν ἕρκεσι, μή τι θύραζε
urn:cts:greekLit:tlg0012.tlg002.omar:21.239	προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ.
urn:cts:greekLit:tlg0012.tlg002.omar:21.240	σοὶ δέ,  Φιλοίτιε δῖε, θύρας ἐπιτέλλομαι αὐλῆς
urn:cts:greekLit:tlg0012.tlg002.omar:21.241	κληῖ̈σαι κληῖ̈δι, θοῶς δ' ἐπὶ δεσμὸν ἰῆλαι.”
urn:cts:greekLit:tlg0012.tlg002.omar:21.242	ὣς εἰπὼν εἰσῆλθε δόμους εὖ ναιετάοντας:
urn:cts:greekLit:tlg0012.tlg002.omar:21.243	ἕζετ' ἔπειτ' ἐπὶ δίφρον ἰών, ἔνθεν περ ἀνέστη:
urn:cts:greekLit:tlg0012.tlg002.omar:21.244	ἐς δ' ἄρα καὶ τὼ δμῶε ἴτην θείου ̓Οδυσῆος.
urn:cts:greekLit:tlg0012.tlg002.omar:21.245	Εὐρύμαχος δ' ἤδη τόξον μετὰ χερσὶν ἐνώμα,
urn:cts:greekLit:tlg0012.tlg002.omar:21.246	θάλπων ἔνθα καὶ ἔνθα σέλᾳ πυρός: ἀλλά μιν οὐδ' ὣς
urn:cts:greekLit:tlg0012.tlg002.omar:21.247	ἐντανύσαι δύνατο, μέγα δ' ἔστενε κυδάλιμον κῆρ:
urn:cts:greekLit:tlg0012.tlg002.omar:21.248	ὀχθήσας δ' ἄρα εἶρος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:21.249	“ὢ πόποι, ἧ μοι ἄχος περί τ' αὐτοῦ καὶ περὶ πάντων:
urn:cts:greekLit:tlg0012.tlg002.omar:21.250	οὔ τι γάμου τοσσοῦτον ὀδύρομαι,  ἀχνύμενός περ:
urn:cts:greekLit:tlg0012.tlg002.omar:21.251	εἰσὶ καὶ ἄλλαι πολλαὶ ̓Αχαιί̈δες, αἱ μὲν ἐν αὐτῇ
urn:cts:greekLit:tlg0012.tlg002.omar:21.252	ἀμφιάλῳ ̓Ιθάκῃ, αἱ δ' ἄλλῃσιν πολίεσσιν:
urn:cts:greekLit:tlg0012.tlg002.omar:21.253	ἀλλ' εἰ δὴ τοσσόνδε βίης ἐπιδευέες εἰμὲν
urn:cts:greekLit:tlg0012.tlg002.omar:21.254	ἀντιθέου ̓Οδυσῆος, ὅ τ' οὐ δυνάμεσθα τανύσσαι
urn:cts:greekLit:tlg0012.tlg002.omar:21.255	τόξον: ἐλεγχείη δὲ καὶ ἐσσομένοισι πυθέσθαι.”
urn:cts:greekLit:tlg0012.tlg002.omar:21.256	τὸν δ' αὖτ' ̓Αντίνοος προσέφη, Εὐπείθεος υἱός:
urn:cts:greekLit:tlg0012.tlg002.omar:21.257	“Εὐρύμαχ', οὐχ οὕτως ἔσται: νοέεις δὲ καὶ αὐτός.
urn:cts:greekLit:tlg0012.tlg002.omar:21.258	νῦν μὲν γὰρ κατὰ δῆμον ἑορτὴ τοῖο θεοῖο
urn:cts:greekLit:tlg0012.tlg002.omar:21.259	ἁγνή: τίς δέ κε τόξα τιταίνοιτ'; ἀλλὰ ἕκηλοι
urn:cts:greekLit:tlg0012.tlg002.omar:21.260	κάτθετ': ἀτὰρ πελέκεάς γε καὶ εἴ κ' εἰῶμεν ἅπαντας
urn:cts:greekLit:tlg0012.tlg002.omar:21.261	ἑστάμεν: οὐ μὲν γάρ τιν' ἀναιρήσεσθαι ὀί̈ω,
urn:cts:greekLit:tlg0012.tlg002.omar:21.262	ἐλθόντ' ἐς μέγαρον Λαερτιάδεω ̓Οδυσῆος.
urn:cts:greekLit:tlg0012.tlg002.omar:21.263	ἀλλ' ἄγετ', οἰνοχόος μὲν ἐπαρξάσθω δεπάεσσιν,
urn:cts:greekLit:tlg0012.tlg002.omar:21.264	ὄφρα σπείσαντες καταθείομεν ἀγκύλα τόξα:
urn:cts:greekLit:tlg0012.tlg002.omar:21.265	ἠῶθεν δὲ κέλεσθε Μελάνθιον,  αἰπόλον αἰγῶν,
urn:cts:greekLit:tlg0012.tlg002.omar:21.266	αἶγας ἄγειν, αἳ πᾶσι μέγ' ἔξοχοι αἰπολίοισιν,
urn:cts:greekLit:tlg0012.tlg002.omar:21.267	ὄφρ' ἐπὶ μηρία θέντες ̓Απόλλωνι κλυτοτόξῳ
urn:cts:greekLit:tlg0012.tlg002.omar:21.268	τόξου πειρώμεσθα καὶ ἐκτελέωμεν ἄεθλον.”
urn:cts:greekLit:tlg0012.tlg002.omar:21.269	ὣς ἔφατ' ̓Αντίνοος, τοῖσιν δ' ἐπιήνδανε μῦθος.
urn:cts:greekLit:tlg0012.tlg002.omar:21.270	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.omar:21.271	κοῦροι δὲ κρητῆρας ἐπεστέψαντο ποτοῖο,
urn:cts:greekLit:tlg0012.tlg002.omar:21.272	νώμησαν δ' ἄρα πᾶσιν ἐπαρξάμενοι δεπάεσσιν.
urn:cts:greekLit:tlg0012.tlg002.omar:21.273	οἱ δ' ἐπεὶ οὖν σπεῖσάν τ' ἔπιόν θ' ὅσον ἤθελε θυμός,
urn:cts:greekLit:tlg0012.tlg002.omar:21.274	τοῖς δὲ δολοφρονέων μετέφη πολύμητις ̓Οδυσσεύς:
urn:cts:greekLit:tlg0012.tlg002.omar:21.275	“κέκλυτέ μευ,  μνηστῆρες ἀγακλειτῆς βασιλείης:
urn:cts:greekLit:tlg0012.tlg002.omar:21.276	ὄφρ' εἴπω τά με θυμὸς ἐνὶ στήθεσσι κελεύει:
urn:cts:greekLit:tlg0012.tlg002.omar:21.277	Εὐρύμαχον δὲ μάλιστα καὶ ̓Αντίνοον θεοειδέα
urn:cts:greekLit:tlg0012.tlg002.omar:21.278	λίσσομ', ἐπεὶ καὶ τοῦτο ἔπος κατὰ μοῖραν ἔειπε,
urn:cts:greekLit:tlg0012.tlg002.omar:21.279	νῦν μὲν παῦσαι τόξον, ἐπιτρέψαι δὲ θεοῖσιν:
urn:cts:greekLit:tlg0012.tlg002.omar:21.280	ἠῶθεν δὲ θεὸς δώσει κράτος ᾧ κ' ἐθέλῃσιν.
urn:cts:greekLit:tlg0012.tlg002.omar:21.281	ἀλλ' ἄγ' ἐμοὶ δότε τόξον ἐύ̈ξοον, ὄφρα μεθ' ὑμῖν
urn:cts:greekLit:tlg0012.tlg002.omar:21.282	χειρῶν καὶ σθένεος πειρήσομαι, ἤ μοι ἔτ' ἐστὶν
urn:cts:greekLit:tlg0012.tlg002.omar:21.283	ἴς, οἵη πάρος ἔσκεν ἐνὶ γναμπτοῖσι μέλεσσιν,
urn:cts:greekLit:tlg0012.tlg002.omar:21.284	ἦ ἤδη μοι ὄλεσσεν ἄλη τ' ἀκομιστίη τε.”
urn:cts:greekLit:tlg0012.tlg002.omar:21.285	ὣς ἔφαθ', οἱ δ' ἄρα πάντες ὑπερφιάλως νεμέσησαν,
urn:cts:greekLit:tlg0012.tlg002.omar:21.286	δείσαντες μὴ τόξον ἐύ̈ξοον ἐντανύσειεν.
urn:cts:greekLit:tlg0012.tlg002.omar:21.287	̓Αντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:
urn:cts:greekLit:tlg0012.tlg002.omar:21.288	“ἆ δειλὲ ξείνων, ἔνι τοι φρένες οὐδ' ἠβαιαί:
urn:cts:greekLit:tlg0012.tlg002.omar:21.289	οὐκ ἀγαπᾷς ὃ ἕκηλος ὑπερφιάλοισι μεθ' ἡμῖν
urn:cts:greekLit:tlg0012.tlg002.omar:21.290	δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις
urn:cts:greekLit:tlg0012.tlg002.omar:21.291	μύθων ἡμετέρων καὶ ῥήσιος; οὐδέ τις ἄλλος
urn:cts:greekLit:tlg0012.tlg002.omar:21.292	ἡμετέρων μύθων ξεῖνος καὶ πτωχὸς ἀκούει.
urn:cts:greekLit:tlg0012.tlg002.omar:21.293	οἶνός σε τρώει μελιηδής, ὅς τε καὶ ἄλλους
urn:cts:greekLit:tlg0012.tlg002.omar:21.294	βλάπτει, ὃς ἄν μιν χανδὸν ἕλῃ μηδ' αἴσιμα πίνῃ.
urn:cts:greekLit:tlg0012.tlg002.omar:21.295	οἶνος καὶ Κένταυρον,  ἀγακλυτὸν Εὐρυτίωνα,
urn:cts:greekLit:tlg0012.tlg002.omar:21.296	ἄας' ἐνὶ μεγάρῳ μεγαθύμου Πειριθόοιο,
urn:cts:greekLit:tlg0012.tlg002.omar:21.297	ἐς Λαπίθας ἐλθόνθ': ὁ δ' ἐπεὶ φρένας ἄασεν οἴνῳ,
urn:cts:greekLit:tlg0012.tlg002.omar:21.298	μαινόμενος κάκ' ἔρεξε δόμον κάτα Πειριθόοιο:
urn:cts:greekLit:tlg0012.tlg002.omar:21.299	ἥρωας δ' ἄχος εἷλε, διὲκ προθύρου δὲ θύραζε
urn:cts:greekLit:tlg0012.tlg002.omar:21.300	ἕλκον ἀναί̈ξαντες,  ἀπ' οὔατα νηλέϊ χαλκῷ
urn:cts:greekLit:tlg0012.tlg002.omar:21.301	ῥῖνάς τ' ἀμήσαντες: ὁ δὲ φρεσὶν ᾗσιν ἀασθεὶς
urn:cts:greekLit:tlg0012.tlg002.omar:21.302	ἤϊεν ἣν ἄτην ὀχέων ἀεσίφρονι θυμῷ.
urn:cts:greekLit:tlg0012.tlg002.omar:21.303	ἐξ οὗ Κενταύροισι καὶ ἀνδράσι νεῖκος ἐτύχθη,
urn:cts:greekLit:tlg0012.tlg002.omar:21.304	οἷ δ' αὐτῷ πρώτῳ κακὸν εὕρετο οἰνοβαρείων.
urn:cts:greekLit:tlg0012.tlg002.omar:21.305	ὣς καὶ σοὶ μέγα πῆμα πιφαύσκομαι, αἴ κε τὸ τόξον
urn:cts:greekLit:tlg0012.tlg002.omar:21.306	ἐντανύσῃς: οὐ γάρ τευ ἐπητύος ἀντιβολήσεις
urn:cts:greekLit:tlg0012.tlg002.omar:21.307	ἡμετέρῳ ἐνὶ δήμῳ, ἄφαρ δέ σε νηὶ̈ μελαίνῃ
urn:cts:greekLit:tlg0012.tlg002.omar:21.308	εἰς ̓́Εχετον βασιλῆα, βροτῶν δηλήμονα πάντων,
urn:cts:greekLit:tlg0012.tlg002.omar:21.309	πέμψομεν: ἔνθεν δ' οὔ τι σαώσεαι: ἀλλὰ ἕκηλος
urn:cts:greekLit:tlg0012.tlg002.omar:21.310	πῖνέ τε,  μηδ' ἐρίδαινε μετ' ἀνδράσι κουροτέροισιν.”
urn:cts:greekLit:tlg0012.tlg002.omar:21.311	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:21.312	“̓Αντίνο', οὐ μὲν καλὸν ἀτέμβειν οὐδὲ δίκαιον
urn:cts:greekLit:tlg0012.tlg002.omar:21.313	ξείνους Τηλεμάχου, ὅς κεν τάδε δώμαθ' ἵκηται:
urn:cts:greekLit:tlg0012.tlg002.omar:21.314	ἔλπεαι, αἴ χ' ὁ ξεῖνος ̓Οδυσσῆος μέγα τόξον
urn:cts:greekLit:tlg0012.tlg002.omar:21.315	ἐντανύσῃ χερσίν τε βίηφί τε ἧφι πιθήσας,
urn:cts:greekLit:tlg0012.tlg002.omar:21.316	οἴκαδέ μ' ἄξεσθαι καὶ ἑὴν θήσεσθαι ἄκοιτιν;
urn:cts:greekLit:tlg0012.tlg002.omar:21.317	οὐδ' αὐτός που τοῦτό γ' ἐνὶ στήθεσσιν ἔολπε:
urn:cts:greekLit:tlg0012.tlg002.omar:21.318	μηδέ τις ὑμείων τοῦ γ' εἵνεκα θυμὸν ἀχεύων
urn:cts:greekLit:tlg0012.tlg002.omar:21.319	ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.”
urn:cts:greekLit:tlg0012.tlg002.omar:21.320	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
urn:cts:greekLit:tlg0012.tlg002.omar:21.321	“κούρη ̓Ικαρίοιο,  περίφρον Πηνελόπεια,
urn:cts:greekLit:tlg0012.tlg002.omar:21.322	οὔ τί σε τόνδ' ἄξεσθαι ὀϊόμεθ': οὐδὲ ἔοικεν:
urn:cts:greekLit:tlg0012.tlg002.omar:21.323	ἀλλ' αἰσχυνόμενοι φάτιν ἀνδρῶν ἠδὲ γυναικῶν,
urn:cts:greekLit:tlg0012.tlg002.omar:21.324	μή ποτέ τις εἴπῃσι κακώτερος ἄλλος ̓Αχαιῶν
urn:cts:greekLit:tlg0012.tlg002.omar:21.325	ἦ πολὺ χείρονες ἄνδρες ἀμύμονος ἀνδρὸς ἄκοιτιν
urn:cts:greekLit:tlg0012.tlg002.omar:21.326	μνῶνται, οὐδέ τι τόξον ἐύ̈ξοον ἐντανύουσιν:
urn:cts:greekLit:tlg0012.tlg002.omar:21.327	ἀλλ' ἄλλος τις πτωχὸς ἀνὴρ ἀλαλήμενος ἐλθὼν
urn:cts:greekLit:tlg0012.tlg002.omar:21.328	ῥηϊδίως ἐτάνυσσε βιόν, διὰ δ' ἧκε σιδήρου.
urn:cts:greekLit:tlg0012.tlg002.omar:21.329	ὣς ἐρέους', ἡμῖν δ' ἂν ἐλέγχεα ταῦτα γένοιτο.”
urn:cts:greekLit:tlg0012.tlg002.omar:21.330	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:21.331	“Εὐρύμαχ', οὔ πως ἔστιν ἐϋκλεῖας κατὰ δῆμον
urn:cts:greekLit:tlg0012.tlg002.omar:21.332	ἔμμεναι οἳ δὴ οἶκον ἀτιμάζοντες ἔδουσιν
urn:cts:greekLit:tlg0012.tlg002.omar:21.333	ἀνδρὸς ἀριστῆος: τί δ' ἐλέγχεα ταῦτα τίθεσθε;
urn:cts:greekLit:tlg0012.tlg002.omar:21.334	οὗτος δὲ ξεῖνος μάλα μὲν μέγας ἠδ' εὐπηγής,
urn:cts:greekLit:tlg0012.tlg002.omar:21.335	πατρὸς δ' ἐξ ἀγαθοῦ γένος εὔχεται ἔμμεναι υἱός.
urn:cts:greekLit:tlg0012.tlg002.omar:21.336	ἀλλ' ἄγε οἱ δότε τόξον ἐύ̈ξοον, ὄφρα ἴδωμεν.
urn:cts:greekLit:tlg0012.tlg002.omar:21.337	ὧδε γὰρ ἐξερέω, τὸ δὲ καὶ τετελεσμένον ἔσται:
urn:cts:greekLit:tlg0012.tlg002.omar:21.338	εἴ κέ μιν ἐντανύσῃ, δώῃ δέ οἱ εὖχος ̓Απόλλων,
urn:cts:greekLit:tlg0012.tlg002.omar:21.339	ἕσσω μιν χλαῖνάν τε χιτῶνά τε, εἵματα καλά,
urn:cts:greekLit:tlg0012.tlg002.omar:21.340	δώσω δ' ὀξὺν ἄκοντα,  κυνῶν ἀλκτῆρα καὶ ἀνδρῶν,
urn:cts:greekLit:tlg0012.tlg002.omar:21.341	καὶ ξίφος ἄμφηκες: δώσω δ' ὑπὸ ποσσὶ πέδιλα,
urn:cts:greekLit:tlg0012.tlg002.omar:21.342	πέμψω δ' ὅππη μιν κραδίη θυμός τε κελεύει.”
urn:cts:greekLit:tlg0012.tlg002.omar:21.343	τὴν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:21.344	“μῆτερ ἐμή, τόξον μὲν ̓Αχαιῶν οὔ τις ἐμεῖο
urn:cts:greekLit:tlg0012.tlg002.omar:21.345	κρείσσων,  ᾧ κ' ἐθέλω, δόμεναί τε καὶ ἀρνήσασθαι,
urn:cts:greekLit:tlg0012.tlg002.omar:21.346	οὔθ' ὅσσοι κραναὴν ̓Ιθάκην κάτα κοιρανέουσιν,
urn:cts:greekLit:tlg0012.tlg002.omar:21.347	οὔθ' ὅσσοι νήσοισι πρὸς ̓́Ηλιδος ἱπποβότοιο:
urn:cts:greekLit:tlg0012.tlg002.omar:21.348	τῶν οὔ τίς μ' ἀέκοντα βιήσεται, αἴ κ' ἐθέλωμι
urn:cts:greekLit:tlg0012.tlg002.omar:21.349	καὶ καθάπαξ ξείνῳ δόμεναι τάδε τόξα φέρεσθαι.
urn:cts:greekLit:tlg0012.tlg002.omar:21.350	ἀλλ' εἰς οἶκον ἰοῦσα τὰ ς' αὐτῆς ἔργα κόμιζε,
urn:cts:greekLit:tlg0012.tlg002.omar:21.351	ἱστόν τ' ἠλακάτην τε, καὶ ἀμφιπόλοισι κέλευε
urn:cts:greekLit:tlg0012.tlg002.omar:21.352	ἔργον ἐποίχεσθαι: τόξον δ' ἄνδρεσσι μελήσει
urn:cts:greekLit:tlg0012.tlg002.omar:21.353	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ.”
urn:cts:greekLit:tlg0012.tlg002.omar:21.354	ἡ μὲν θαμβήσασα πάλιν οἶκόνδε βεβήκει:
urn:cts:greekLit:tlg0012.tlg002.omar:21.355	παιδὸς γὰρ μῦθον πεπνυμένον ἔνθετο θυμῷ.
urn:cts:greekLit:tlg0012.tlg002.omar:21.356	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.omar:21.357	κλαῖεν ἔπειτ' ̓Οδυσῆα, φίλον πόσιν, ὄφρα οἱ ὕπνον
urn:cts:greekLit:tlg0012.tlg002.omar:21.358	ἡδὺν ἐπὶ βλεφάροισι βάλε γλαυκῶπις ̓Αθήνη.
urn:cts:greekLit:tlg0012.tlg002.omar:21.359	αὐτὰρ ὁ τόξα λαβὼν φέρε καμπύλα δῖος ὑφορβός:
urn:cts:greekLit:tlg0012.tlg002.omar:21.360	μνηστῆρες δ' ἄρα πάντες ὁμόκλεον ἐν μεγάροισιν:
urn:cts:greekLit:tlg0012.tlg002.omar:21.361	ὧδε δέ τις εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:21.362	“πῆ δὴ καμπύλα τόξα φέρεις, ἀμέγαρτε συβῶτα,
urn:cts:greekLit:tlg0012.tlg002.omar:21.363	πλαγκτέ; τάχ' αὖ ς' ἐφ' ὕεσσι κύνες ταχέες κατέδονται
urn:cts:greekLit:tlg0012.tlg002.omar:21.364	οἶον ἀπ' ἀνθρώπων, οὓς ἔτρεφες, εἴ κεν ̓Απόλλων
urn:cts:greekLit:tlg0012.tlg002.omar:21.365	ἡμῖν ἱλήκῃσι καὶ ἀθάνατοι θεοὶ ἄλλοι.”
urn:cts:greekLit:tlg0012.tlg002.omar:21.366	ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,
urn:cts:greekLit:tlg0012.tlg002.omar:21.367	δείσας, οὕνεκα πολλοὶ ὁμόκλεον ἐν μεγάροισιν.
urn:cts:greekLit:tlg0012.tlg002.omar:21.368	Τηλέμαχος δ' ἑτέρωθεν ἀπειλήσας ἐγεγώνει:
urn:cts:greekLit:tlg0012.tlg002.omar:21.369	“ἄττα, πρόσω φέρε τόξα: τάχ' οὐκ εὖ πᾶσι πιθήσεις
urn:cts:greekLit:tlg0012.tlg002.omar:21.370	μή σε καὶ ὁπλότερός περ ἐὼν ἀγρόνδε δίωμαι,
urn:cts:greekLit:tlg0012.tlg002.omar:21.371	βάλλων χερμαδίοισι: βίηφι δὲ φέρτερός εἰμι.
urn:cts:greekLit:tlg0012.tlg002.omar:21.372	αἲ γὰρ πάντων τόσσον, ὅσοι κατὰ δώματ' ἔασι,
urn:cts:greekLit:tlg0012.tlg002.omar:21.373	μνηστήρων χερσίν τε βίηφί τε φέρτερος εἴην:
urn:cts:greekLit:tlg0012.tlg002.omar:21.374	τῷ κε τάχα στυγερῶς τιν' ἐγὼ πέμψαιμι νέεσθαι
urn:cts:greekLit:tlg0012.tlg002.omar:21.375	ἡμετέρου ἐξ οἴκου,  ἐπεὶ κακὰ μηχανόωνται.”
urn:cts:greekLit:tlg0012.tlg002.omar:21.376	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν
urn:cts:greekLit:tlg0012.tlg002.omar:21.377	μνηστῆρες, καὶ δὴ μέθιεν χαλεποῖο χόλοιο
urn:cts:greekLit:tlg0012.tlg002.omar:21.378	Τηλεμάχῳ: τὰ δὲ τόξα φέρων ἀνὰ δῶμα συβώτης
urn:cts:greekLit:tlg0012.tlg002.omar:21.379	ἐν χείρεσς' ̓Οδυσῆϊ δαί̈φρονι θῆκε παραστάς.
urn:cts:greekLit:tlg0012.tlg002.omar:21.380	ἐκ δὲ καλεσσάμενος προσέφη τροφὸν Εὐρύκλειαν:
urn:cts:greekLit:tlg0012.tlg002.omar:21.381	“Τηλέμαχος κέλεταί σε, περίφρων Εὐρύκλεια,
urn:cts:greekLit:tlg0012.tlg002.omar:21.382	κληῖ̈σαι μεγάροιο θύρας πυκινῶς ἀραρυίας.
urn:cts:greekLit:tlg0012.tlg002.omar:21.383	ἢν δέ τις ἤ στοναχῆς ἠὲ κτύπου ἔνδον ἀκούσῃ
urn:cts:greekLit:tlg0012.tlg002.omar:21.384	ἀνδρῶν ἡμετέροισιν ἐν ἕρκεσι, μή τι θύραζε
urn:cts:greekLit:tlg0012.tlg002.omar:21.385	προβλώσκειν,  ἀλλ' αὐτοῦ ἀκὴν ἔμεναι παρὰ ἔργῳ.”
urn:cts:greekLit:tlg0012.tlg002.omar:21.386	ὣς ἄρ' ἐφώνησεν, τῇ δ' ἄπτερος ἔπλετο μῦθος,
urn:cts:greekLit:tlg0012.tlg002.omar:21.387	κλήϊσεν δὲ θύρας μεγάρων εὖ ναιεταόντων.
urn:cts:greekLit:tlg0012.tlg002.omar:21.388	σιγῇ δ' ἐξ οἴκοιο Φιλοίτιος ἆλτο θύραζε,
urn:cts:greekLit:tlg0012.tlg002.omar:21.389	κλήϊσεν δ' ἄρ' ἔπειτα θύρας εὐερκέος αὐλῆς.
urn:cts:greekLit:tlg0012.tlg002.omar:21.390	κεῖτο δ' ὑπ' αἰθούσῃ ὅπλον νεὸς ἀμφιελίσσης
urn:cts:greekLit:tlg0012.tlg002.omar:21.391	βύβλινον, ᾧ ῥ' ἐπέδησε θύρας, ἐς δ' ἤϊεν αὐτός:
urn:cts:greekLit:tlg0012.tlg002.omar:21.392	ἕζετ' ἔπειτ' ἐπὶ δίφρον ἰών, ἔνθεν περ ἀνέστη,
urn:cts:greekLit:tlg0012.tlg002.omar:21.393	εἰσορόων ̓Οδυσῆα. ὁ δ' ἤδη τόξον ἐνώμα
urn:cts:greekLit:tlg0012.tlg002.omar:21.394	πάντη ἀναστρωφῶν, πειρώμενος ἔνθα καὶ ἔνθα,
urn:cts:greekLit:tlg0012.tlg002.omar:21.395	μὴ κέρα ἶπες ἔδοιεν ἀποιχομένοιο ἄνακτος.
urn:cts:greekLit:tlg0012.tlg002.omar:21.396	ὧδε τις εἴπεσκεν ἰδὼν ἐς πλησίον ἄλλον:
urn:cts:greekLit:tlg0012.tlg002.omar:21.397	“ἦ τις θηητὴρ καὶ ἐπίκλοπος ἔπλετο τόξων:
urn:cts:greekLit:tlg0012.tlg002.omar:21.398	ἤ ῥά νύ που τοιαῦτα καὶ αὐτῷ οἴκοθι κεῖται
urn:cts:greekLit:tlg0012.tlg002.omar:21.399	ἢ ὅ γ' ἐφορμᾶται ποιησέμεν, ὡς ἐνὶ χερσὶ
urn:cts:greekLit:tlg0012.tlg002.omar:21.400	νωμᾷ ἔνθα καὶ ἔνθα κακῶν ἔμπαιος ἀλήτης.”
urn:cts:greekLit:tlg0012.tlg002.omar:21.401	ἄλλος δ' αὖ εἴπεσκε νέων ὑπερηνορεόντων:
urn:cts:greekLit:tlg0012.tlg002.omar:21.402	“αἲ γὰρ δὴ τοσσοῦτον ὀνήσιος ἀντιάσειεν
urn:cts:greekLit:tlg0012.tlg002.omar:21.403	ὡς οὗτός ποτε τοῦτο δυνήσεται ἐντανύσασθαι.”
urn:cts:greekLit:tlg0012.tlg002.omar:21.404	ὣς ἄρ' ἔφαν μνηστῆρες: ἀτὰρ πολύμητις ̓Οδυσσεύς,
urn:cts:greekLit:tlg0012.tlg002.omar:21.405	αὐτίκ' ἐπεὶ μέγα τόξον ἐβάστασε καὶ ἴδε πάντη,
urn:cts:greekLit:tlg0012.tlg002.omar:21.406	ὡς ὅτ' ἀνὴρ φόρμιγγος ἐπιστάμενος καὶ ἀοιδῆς
urn:cts:greekLit:tlg0012.tlg002.omar:21.407	ῥηϊδίως ἐτάνυσσε νέῳ περὶ κόλλοπι χορδήν,
urn:cts:greekLit:tlg0012.tlg002.omar:21.408	ἅψας ἀμφοτέρωθεν ἐϋστρεφὲς ἔντερον οἰός,
urn:cts:greekLit:tlg0012.tlg002.omar:21.409	ὣς ἄρ' ἄτερ σπουδῆς τάνυσεν μέγα τόξον ̓Οδυσσεύς.
urn:cts:greekLit:tlg0012.tlg002.omar:21.410	δεξιτερῇ ἄρα χειρὶ λαβὼν πειρήσατο νευρῆς:
urn:cts:greekLit:tlg0012.tlg002.omar:21.411	ἡ δ' ὑπὸ καλὸν ἄεισε, χελιδόνι εἰκέλη αὐδήν.
urn:cts:greekLit:tlg0012.tlg002.omar:21.412	μνηστῆρσιν δ' ἄρ' ἄχος γένετο μέγα, πᾶσι δ' ἄρα χρὼς
urn:cts:greekLit:tlg0012.tlg002.omar:21.413	ἐτράπετο: Ζεὺς δὲ μεγάλ' ἔκτυπε σήματα φαίνων:
urn:cts:greekLit:tlg0012.tlg002.omar:21.414	γήθησέν τ' ἄρ' ἔπειτα πολύτλας δῖος ̓Οδυσσεύς.
urn:cts:greekLit:tlg0012.tlg002.omar:21.415	ὅττι ῥά οἱ τέρας ἧκε Κρόνου πάϊς ἀγκυλομήτεω:
urn:cts:greekLit:tlg0012.tlg002.omar:21.416	εἵλετο δ' ὠκὺν ὀϊστόν, ὅ οἱ παρέκειτο τραπέζῃ
urn:cts:greekLit:tlg0012.tlg002.omar:21.417	γυμνός: τοὶ δ' ἄλλοι κοίλης ἔντοσθε φαρέτρης
urn:cts:greekLit:tlg0012.tlg002.omar:21.418	κείατο, τῶν τάχ' ἔμελλον ̓Αχαιοὶ πειρήσεσθαι.
urn:cts:greekLit:tlg0012.tlg002.omar:21.419	τόν ῥ' ἐπὶ πήχει ἑλὼν ἕλκεν νευρὴν γλυφίδας τε,
urn:cts:greekLit:tlg0012.tlg002.omar:21.420	αὐτόθεν ἐκ δίφροιο καθήμενος,  ἧκε δ' ὀϊστὸν
urn:cts:greekLit:tlg0012.tlg002.omar:21.421	ἄντα τιτυσκόμενος, πελέκεων δ' οὐκ ἤμβροτε πάντων
urn:cts:greekLit:tlg0012.tlg002.omar:21.422	πρώτης στειλειῆς, διὰ δ' ἀμπερὲς ἦλθε θύραζε
urn:cts:greekLit:tlg0012.tlg002.omar:21.423	ἰὸς χαλκοβαρής: ὁ δὲ Τηλέμαχον προσέειπε:
urn:cts:greekLit:tlg0012.tlg002.omar:21.424	“Τηλέμαχ', οὔ ς' ὁ ξεῖνος ἐνὶ μεγάροισιν ἐλέγχει
urn:cts:greekLit:tlg0012.tlg002.omar:21.425	ἥμενος,  οὐδέ τι τοῦ σκοποῦ ἤμβροτον οὐδέ τι τόξον
urn:cts:greekLit:tlg0012.tlg002.omar:21.426	δὴν ἔκαμον τανύων: ἔτι μοι μένος ἔμπεδόν ἐστιν,
urn:cts:greekLit:tlg0012.tlg002.omar:21.427	οὐχ ὥς με μνηστῆρες ἀτιμάζοντες ὄνονται.
urn:cts:greekLit:tlg0012.tlg002.omar:21.428	νῦν δ' ὥρη καὶ δόρπον ̓Αχαιοῖσιν τετυκέσθαι
urn:cts:greekLit:tlg0012.tlg002.omar:21.429	ἐν φάει, αὐτὰρ ἔπειτα καὶ ἄλλως ἑψιάασθαι
urn:cts:greekLit:tlg0012.tlg002.omar:21.430	μολπῇ καὶ φόρμιγγι: τὰ γάρ τ' ἀναθήματα δαιτός.”
urn:cts:greekLit:tlg0012.tlg002.omar:21.431	ἦ καὶ ἐπ' ὀφρύσι νεῦσεν: ὁ δ' ἀμφέθετο ξίφος ὀξὺ
urn:cts:greekLit:tlg0012.tlg002.omar:21.432	Τηλέμαχος,  φίλος υἱὸς ̓Οδυσσῆος θείοιο,
urn:cts:greekLit:tlg0012.tlg002.omar:21.433	ἀμφὶ δὲ χεῖρα φίλην βάλεν ἔγχεϊ, ἄγχι δ' ἄρ' αὐτοῦ
urn:cts:greekLit:tlg0012.tlg002.omar:21.434	πὰρ θρόνον ἑστήκει κεκορυθμένος αἴθοπι χαλκῷ.
urn:cts:greekLit:tlg0012.tlg002.omar:22.1	αὐτὰρ ὁ γυμνώθη ῥακέων πολύμητις ̓Οδυσσεύς,
urn:cts:greekLit:tlg0012.tlg002.omar:22.2	ἆλτο δ' ἐπὶ μέγαν οὐδόν, ἔχων βιὸν ἠδὲ φαρέτρην
urn:cts:greekLit:tlg0012.tlg002.omar:22.3	ἰῶν ἐμπλείην, ταχέας δ' ἐκχεύατ' ὀϊστοὺς
urn:cts:greekLit:tlg0012.tlg002.omar:22.4	αὐτοῦ πρόσθε ποδῶν, μετὰ δὲ μνηστῆρσιν ἔειπεν:
urn:cts:greekLit:tlg0012.tlg002.omar:22.5	“οὗτος μὲν δὴ ἄεθλος ἀάατος ἐκτετέλεσται:
urn:cts:greekLit:tlg0012.tlg002.omar:22.6	νῦν αὖτε σκοπὸν ἄλλον, ὃν οὔ πώ τις βάλεν ἀνήρ,
urn:cts:greekLit:tlg0012.tlg002.omar:22.7	εἴσομαι, αἴ κε τύχωμι, πόρῃ δέ μοι εὖχος ̓Απόλλων.”
urn:cts:greekLit:tlg0012.tlg002.omar:22.8	ἦ καὶ ἐπ' ̓Αντινόῳ ἰθύνετο πικρὸν ὀϊστόν.
urn:cts:greekLit:tlg0012.tlg002.omar:22.9	ἦ τοι ὁ καλὸν ἄλεισον ἀναιρήσεσθαι ἔμελλε,
urn:cts:greekLit:tlg0012.tlg002.omar:22.10	χρύσεον ἄμφωτον,  καὶ δὴ μετὰ χερσὶν ἐνώμα,
urn:cts:greekLit:tlg0012.tlg002.omar:22.11	ὄφρα πίοι οἴνοιο: φόνος δέ οἱ οὐκ ἐνὶ θυμῷ
urn:cts:greekLit:tlg0012.tlg002.omar:22.12	μέμβλετο: τίς κ' οἴοιτο μετ' ἀνδράσι δαιτυμόνεσσι
urn:cts:greekLit:tlg0012.tlg002.omar:22.13	μοῦνον ἐνὶ πλεόνεσσι, καὶ εἰ μάλα καρτερὸς εἴη,
urn:cts:greekLit:tlg0012.tlg002.omar:22.14	οἷ τεύξειν θάνατόν τε κακὸν καὶ κῆρα μέλαιναν;
urn:cts:greekLit:tlg0012.tlg002.omar:22.15	τὸν δ' ̓Οδυσεὺς κατὰ λαιμὸν ἐπισχόμενος βάλεν ἰῷ,
urn:cts:greekLit:tlg0012.tlg002.omar:22.16	ἀντικρὺ δ' ἁπαλοῖο δι' αὐχένος ἤλυθ' ἀκωκή.
urn:cts:greekLit:tlg0012.tlg002.omar:22.17	ἐκλίνθη δ' ἑτέρωσε, δέπας δέ οἱ ἔκπεσε χειρὸς
urn:cts:greekLit:tlg0012.tlg002.omar:22.18	βλημένου, αὐτίκα δ' αὐλὸς ἀνὰ ῥῖνας παχὺς ἦλθεν
urn:cts:greekLit:tlg0012.tlg002.omar:22.19	αἵματος ἀνδρομέοιο: θοῶς δ' ἀπὸ εἷο τράπεζαν
urn:cts:greekLit:tlg0012.tlg002.omar:22.20	ὦσε ποδὶ πλήξας,  ἀπὸ δ' εἴδατα χεῦεν ἔραζε:
urn:cts:greekLit:tlg0012.tlg002.omar:22.21	σῖτός τε κρέα τ' ὀπτὰ φορύνετο. τοὶ δ' ὁμάδησαν
urn:cts:greekLit:tlg0012.tlg002.omar:22.22	μνηστῆρες κατὰ δώμαθ', ὅπως ἴδον ἄνδρα πεσόντα,
urn:cts:greekLit:tlg0012.tlg002.omar:22.23	ἐκ δὲ θρόνων ἀνόρουσαν ὀρινθέντες κατὰ δῶμα,
urn:cts:greekLit:tlg0012.tlg002.omar:22.24	πάντοσε παπταίνοντες ἐϋδμήτους ποτὶ τοίχους:
urn:cts:greekLit:tlg0012.tlg002.omar:22.25	οὐδέ πη ἀσπὶς ἔην οὐδ' ἄλκιμον ἔγχος ἑλέσθαι.
urn:cts:greekLit:tlg0012.tlg002.omar:22.26	νείκειον δ' ̓Οδυσῆα χολωτοῖσιν ἐπέεσσι:
urn:cts:greekLit:tlg0012.tlg002.omar:22.27	“ξεῖνε, κακῶς ἀνδρῶν τοξάζεαι: οὐκέτ' ἀέθλων
urn:cts:greekLit:tlg0012.tlg002.omar:22.28	ἄλλων ἀντιάσεις: νῦν τοι σῶς αἰπὺς ὄλεθρος.
urn:cts:greekLit:tlg0012.tlg002.omar:22.29	καὶ γὰρ δὴ νῦν φῶτα κατέκτανες ὃς μέγ' ἄριστος
urn:cts:greekLit:tlg0012.tlg002.omar:22.30	κούρων εἰν ̓Ιθάκῃ: τῷ ς' ἐνθάδε γῦπες ἔδονται.”
urn:cts:greekLit:tlg0012.tlg002.omar:22.31	ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα
urn:cts:greekLit:tlg0012.tlg002.omar:22.32	ἄνδρα κατακτεῖναι: τὸ δὲ νήπιοι οὐκ ἐνόησαν,
urn:cts:greekLit:tlg0012.tlg002.omar:22.33	ὡς δή σφιν καὶ πᾶσιν ὀλέθρου πείρατ' ἐφῆπτο.
urn:cts:greekLit:tlg0012.tlg002.omar:22.34	τοὺς δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.35	“ὦ κύνες,  οὔ μ' ἔτ' ἐφάσκεθ' ὑπότροπον οἴκαδ' ἱκέσθαι
urn:cts:greekLit:tlg0012.tlg002.omar:22.36	δήμου ἄπο Τρώων, ὅτι μοι κατεκείρετε οἶκον,
urn:cts:greekLit:tlg0012.tlg002.omar:22.37	δμῳῇσιν δὲ γυναιξὶ παρευνάζεσθε βιαίως,
urn:cts:greekLit:tlg0012.tlg002.omar:22.38	αὐτοῦ τε ζώοντος ὑπεμνάασθε γυναῖκα,
urn:cts:greekLit:tlg0012.tlg002.omar:22.39	οὔτε θεοὺς δείσαντες, οἳ οὐρανὸν εὐρὺν ἔχουσιν,
urn:cts:greekLit:tlg0012.tlg002.omar:22.40	οὔτε τιν' ἀνθρώπων νέμεσιν κατόπισθεν ἔσεσθαι:
urn:cts:greekLit:tlg0012.tlg002.omar:22.41	νῦν ὑμῖν καὶ πᾶσιν ὀλέθρου πείρατ' ἐφῆπται.”
urn:cts:greekLit:tlg0012.tlg002.omar:22.42	ὣς φάτο, τοὺς δ' ἄρα πάντας ὑπὸ χλωρὸν δέος εἷλεν:
urn:cts:greekLit:tlg0012.tlg002.omar:22.43	πάπτηνεν δὲ ἕκαστος ὅπη φύγοι αἰπὺν ὄλεθρον.
urn:cts:greekLit:tlg0012.tlg002.omar:22.44	Εὐρύμαχος δέ μιν οἶος ἀμειβόμενος προσέειπεν:
urn:cts:greekLit:tlg0012.tlg002.omar:22.45	“εἰ μὲν δὴ ̓Οδυσεὺς ̓Ιθακήσιος εἰλήλουθας,
urn:cts:greekLit:tlg0012.tlg002.omar:22.46	ταῦτα μὲν αἴσιμα εἶπας, ὅσα ῥέζεσκον ̓Αχαιοί,
urn:cts:greekLit:tlg0012.tlg002.omar:22.47	πολλὰ μὲν ἐν μεγάροισιν ἀτάσθαλα, πολλὰ δ' ἐπ' ἀγροῦ.
urn:cts:greekLit:tlg0012.tlg002.omar:22.48	ἀλλ' ὁ μὲν ἤδη κεῖται ὃς αἴτιος ἔπλετο πάντων,
urn:cts:greekLit:tlg0012.tlg002.omar:22.49	̓Αντίνοος: οὗτος γὰρ ἐπίηλεν τάδε ἔργα,
urn:cts:greekLit:tlg0012.tlg002.omar:22.50	οὔ τι γάμου τόσσον κεχρημένος οὐδὲ χατίζων,
urn:cts:greekLit:tlg0012.tlg002.omar:22.51	ἀλλ' ἄλλα φρονέων, τά οἱ οὐκ ἐτέλεσσε Κρονίων,
urn:cts:greekLit:tlg0012.tlg002.omar:22.52	ὄφρ' ̓Ιθάκης κατὰ δῆμον ἐϋκτιμένης βασιλεύοι
urn:cts:greekLit:tlg0012.tlg002.omar:22.53	αὐτός, ἀτὰρ σὸν παῖδα κατακτείνειε λοχήσας.
urn:cts:greekLit:tlg0012.tlg002.omar:22.54	νῦν δ' ὁ μὲν ἐν μοίρῃ πέφαται, σὺ δὲ φείδεο λαῶν
urn:cts:greekLit:tlg0012.tlg002.omar:22.55	σῶν: ἀτὰρ ἄμμες ὄπισθεν ἀρεσσάμενοι κατὰ δῆμον,
urn:cts:greekLit:tlg0012.tlg002.omar:22.56	ὅσσα τοι ἐκπέποται καὶ ἐδήδοται ἐν μεγάροισι,
urn:cts:greekLit:tlg0012.tlg002.omar:22.57	τιμὴν ἀμφὶς ἄγοντες ἐεικοσάβοιον ἕκαστος,
urn:cts:greekLit:tlg0012.tlg002.omar:22.58	χαλκόν τε χρυσόν τ' ἀποδώσομεν, εἰς ὅ κε σὸν κῆρ
urn:cts:greekLit:tlg0012.tlg002.omar:22.59	ἰανθῇ: πρὶν δ' οὔ τι νεμεσσητὸν κεχολῶσθαι.”
urn:cts:greekLit:tlg0012.tlg002.omar:22.60	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.61	“Εὐρύμαχ',  οὐδ' εἴ μοι πατρώϊα πάντ' ἀποδοῖτε,
urn:cts:greekLit:tlg0012.tlg002.omar:22.62	ὅσσα τε νῦν ὔμμ' ἐστὶ καὶ εἴ ποθεν ἄλλ' ἐπιθεῖτε,
urn:cts:greekLit:tlg0012.tlg002.omar:22.63	οὐδέ κεν ὣς ἔτι χεῖρας ἐμὰς λήξαιμι φόνοιο
urn:cts:greekLit:tlg0012.tlg002.omar:22.64	πρὶν πᾶσαν μνηστῆρας ὑπερβασίην ἀποτῖσαι.
urn:cts:greekLit:tlg0012.tlg002.omar:22.65	νῦν ὑμῖν παράκειται ἐναντίον ἠὲ μάχεσθαι
urn:cts:greekLit:tlg0012.tlg002.omar:22.66	ἢ φεύγειν, ὅς κεν θάνατον καὶ κῆρας ἀλύξῃ:
urn:cts:greekLit:tlg0012.tlg002.omar:22.67	ἀλλά τιν' οὐ φεύξεσθαι ὀί̈ομαι αἰπὺν ὄλεθρον.”
urn:cts:greekLit:tlg0012.tlg002.omar:22.68	ὣς φάτο, τῶν δ' αὐτοῦ λύτο γούνατα καὶ φίλον ἦτορ.
urn:cts:greekLit:tlg0012.tlg002.omar:22.69	τοῖσιν δ' Εὐρύμαχος προσεφώνεε δεύτερον αὖτις:
urn:cts:greekLit:tlg0012.tlg002.omar:22.70	“ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,
urn:cts:greekLit:tlg0012.tlg002.omar:22.71	ἀλλ' ἐπεὶ ἔλλαβε τόξον ἐύ̈ξοον ἠδὲ φαρέτρην,
urn:cts:greekLit:tlg0012.tlg002.omar:22.72	οὐδοῦ ἄπο ξεστοῦ τοξάσσεται, εἰς ὅ κε πάντας
urn:cts:greekLit:tlg0012.tlg002.omar:22.73	ἄμμε κατακτείνῃ: ἀλλὰ μνησώμεθα χάρμης.
urn:cts:greekLit:tlg0012.tlg002.omar:22.74	φάσγανά τε σπάσσασθε καὶ ἀντίσχεσθε τραπέζας
urn:cts:greekLit:tlg0012.tlg002.omar:22.75	ἰῶν ὠκυμόρων: ἐπὶ δ' αὐτῷ πάντες ἔχωμεν
urn:cts:greekLit:tlg0012.tlg002.omar:22.76	ἀθρόοι, εἴ κέ μιν οὐδοῦ ἀπώσομεν ἠδὲ θυράων,
urn:cts:greekLit:tlg0012.tlg002.omar:22.77	ἔλθωμεν δ' ἀνὰ ἄστυ, βοὴ δ' ὤκιστα γένοιτο:
urn:cts:greekLit:tlg0012.tlg002.omar:22.78	τῷ κε τάχ' οὗτος ἀνὴρ νῦν ὕστατα τοξάσσαιτο.”
urn:cts:greekLit:tlg0012.tlg002.omar:22.79	ὣς ἄρα φωνήσας εἰρύσσατο φάσγανον ὀξὺ
urn:cts:greekLit:tlg0012.tlg002.omar:22.80	χάλκεον,  ἀμφοτέρωθεν ἀκαχμένον, ἆλτο δ' ἐπ' αὐτῷ
urn:cts:greekLit:tlg0012.tlg002.omar:22.81	σμερδαλέα ἰάχων: ὁ δ' ἁμαρτῆ δῖος ̓Οδυσσεὺς
urn:cts:greekLit:tlg0012.tlg002.omar:22.82	ἰὸν ἀποπροίει, βάλε δὲ στῆθος παρὰ μαζόν,
urn:cts:greekLit:tlg0012.tlg002.omar:22.83	ἐν δέ οἱ ἥπατι πῆξε θοὸν βέλος: ἐκ δ' ἄρα χειρὸς
urn:cts:greekLit:tlg0012.tlg002.omar:22.84	φάσγανον ἧκε χαμᾶζε, περιρρηδὴς δὲ τραπέζῃ
urn:cts:greekLit:tlg0012.tlg002.omar:22.85	κάππεσεν ἰδνωθείς, ἀπὸ δ' εἴδατα χεῦεν ἔραζε
urn:cts:greekLit:tlg0012.tlg002.omar:22.86	καὶ δέπας ἀμφικύπελλον: ὁ δὲ χθόνα τύπτε μετώπῳ
urn:cts:greekLit:tlg0012.tlg002.omar:22.87	θυμῷ ἀνιάζων, ποσὶ δὲ θρόνον ἀμφοτέροισι
urn:cts:greekLit:tlg0012.tlg002.omar:22.88	λακτίζων ἐτίνασσε: κατ' ὀφθαλμῶν δ' ἔχυτ' ἀχλύς.
urn:cts:greekLit:tlg0012.tlg002.omar:22.89	̓Αμφίνομος δ' ̓Οδυσῆος ἐείσατο κυδαλίμοιο
urn:cts:greekLit:tlg0012.tlg002.omar:22.90	ἀντίος ἀί̈ξας,  εἴρυτο δὲ φάσγανον ὀξύ,
urn:cts:greekLit:tlg0012.tlg002.omar:22.91	εἴ πώς οἱ εἴξειε θυράων. ἀλλ' ἄρα μιν φθῆ
urn:cts:greekLit:tlg0012.tlg002.omar:22.92	Τηλέμαχος κατόπισθε βαλὼν χαλκήρεϊ δουρὶ
urn:cts:greekLit:tlg0012.tlg002.omar:22.93	ὤμων μεσσηγύς, διὰ δὲ στήθεσφιν ἔλασσεν:
urn:cts:greekLit:tlg0012.tlg002.omar:22.94	δούπησεν δὲ πεσών, χθόνα δ' ἤλασε παντὶ μετώπῳ.
urn:cts:greekLit:tlg0012.tlg002.omar:22.95	Τηλέμαχος δ' ἀπόρουσε,  λιπὼν δολιχόσκιον ἔγχος
urn:cts:greekLit:tlg0012.tlg002.omar:22.96	αὐτοῦ ἐν ̓Αμφινόμῳ: περὶ γὰρ δίε μή τις ̓Αχαιῶν
urn:cts:greekLit:tlg0012.tlg002.omar:22.97	ἔγχος ἀνελκόμενον δολιχόσκιον ἢ ἐλάσειε
urn:cts:greekLit:tlg0012.tlg002.omar:22.98	φασγάνῳ ἀί̈ξας ἠὲ προπρηνέα τύψας.
urn:cts:greekLit:tlg0012.tlg002.omar:22.99	βῆ δὲ θέειν, μάλα δ' ὦκα φίλον πατέρ' εἰσαφίκανεν,
urn:cts:greekLit:tlg0012.tlg002.omar:22.100	ἀγχοῦ δ' ἱστάμενος ἔπεα πτερόεντα προσηύδα:
urn:cts:greekLit:tlg0012.tlg002.omar:22.101	“ὦ πάτερ, ἤδη τοι σάκος οἴσω καὶ δύο δοῦρε
urn:cts:greekLit:tlg0012.tlg002.omar:22.102	καὶ κυνέην πάγχαλκον, ἐπὶ κροτάφοις ἀραρυῖαν
urn:cts:greekLit:tlg0012.tlg002.omar:22.103	αὐτός τ' ἀμφιβαλεῦμαι ἰών, δώσω δὲ συβώτῃ
urn:cts:greekLit:tlg0012.tlg002.omar:22.104	καὶ τῷ βουκόλῳ ἄλλα: τετευχῆσθαι γὰρ ἄμεινον.”
urn:cts:greekLit:tlg0012.tlg002.omar:22.105	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.106	“οἶσε θέων,  ἧός μοι ἀμύνεσθαι πάρ' ὀϊστοί,
urn:cts:greekLit:tlg0012.tlg002.omar:22.107	μή μ' ἀποκινήσωσι θυράων μοῦνον ἐόντα.”
urn:cts:greekLit:tlg0012.tlg002.omar:22.108	ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.omar:22.109	βῆ δ' ἴμεναι θάλαμόνδ', ὅθι οἱ κλυτὰ τεύχεα κεῖτο.
urn:cts:greekLit:tlg0012.tlg002.omar:22.110	ἔνθεν τέσσαρα μὲν σάκε' ἔξελε,  δούρατα δ' ὀκτὼ
urn:cts:greekLit:tlg0012.tlg002.omar:22.111	καὶ πίσυρας κυνέας χαλκήρεας ἱπποδασείας:
urn:cts:greekLit:tlg0012.tlg002.omar:22.112	βῆ δὲ φέρων, μάλα δ' ὦκα φίλον πατέρ' εἰσαφίκανεν,
urn:cts:greekLit:tlg0012.tlg002.omar:22.113	αὐτὸς δὲ πρώτιστα περὶ χροὶ̈ δύσετο χαλκόν:
urn:cts:greekLit:tlg0012.tlg002.omar:22.114	ὣς δ' αὔτως τὼ δμῶε δυέσθην τεύχεα καλά,
urn:cts:greekLit:tlg0012.tlg002.omar:22.115	ἔσταν δ' ἀμφ' ̓Οδυσῆα δαί̈φρονα ποικιλομήτην.
urn:cts:greekLit:tlg0012.tlg002.omar:22.116	αὐτὰρ ὅ γ', ὄφρα μὲν αὐτῷ ἀμύνεσθαι ἔσαν ἰοί.
urn:cts:greekLit:tlg0012.tlg002.omar:22.117	τόφρα μνηστήρων ἕνα γ' αἰεὶ ᾧ ἐνὶ οἴκῳ
urn:cts:greekLit:tlg0012.tlg002.omar:22.118	βάλλε τιτυσκόμενος: τοὶ δ' ἀγχιστῖνοι ἔπιπτον.
urn:cts:greekLit:tlg0012.tlg002.omar:22.119	αὐτὰρ ἐπεὶ λίπον ἰοὶ ὀϊστεύοντα ἄνακτα,
urn:cts:greekLit:tlg0012.tlg002.omar:22.120	τόξον μὲν πρὸς σταθμὸν ἐϋσταθέος μεγάροιο
urn:cts:greekLit:tlg0012.tlg002.omar:22.121	ἔκλιν' ἑστάμεναι, πρὸς ἐνώπια παμφανόωντα,
urn:cts:greekLit:tlg0012.tlg002.omar:22.122	αὐτὸς δ' ἀμφ' ὤμοισι σάκος θέτο τετραθέλυμνον,
urn:cts:greekLit:tlg0012.tlg002.omar:22.123	κρατὶ δ' ἐπ' ἰφθίμῳ κυνέην εὔτυκτον ἔθηκεν,
urn:cts:greekLit:tlg0012.tlg002.omar:22.124	ἵππουριν, δεινὸν δὲ λόφος καθύπερθεν ἔνευεν:
urn:cts:greekLit:tlg0012.tlg002.omar:22.125	εἵλετο δ' ἄλκιμα δοῦρε δύω κεκορυθμένα χαλκῷ.
urn:cts:greekLit:tlg0012.tlg002.omar:22.126	ὀρσοθύρη δέ τις ἔσκεν ἐϋδμήτῳ ἐνὶ τοίχῳ,
urn:cts:greekLit:tlg0012.tlg002.omar:22.127	ἀκρότατον δὲ παρ' οὐδὸν ἐϋσταθέος μεγάροιο
urn:cts:greekLit:tlg0012.tlg002.omar:22.128	ἦν ὁδὸς ἐς λαύρην, σανίδες δ' ἔχον εὖ ἀραρυῖαι.
urn:cts:greekLit:tlg0012.tlg002.omar:22.129	τὴν δ' ̓Οδυσεὺς φράζεσθαι ἀνώγει δῖον ὑφορβὸν
urn:cts:greekLit:tlg0012.tlg002.omar:22.130	ἑσταότ' ἄγχ' αὐτῆς: μία δ' οἴη γίγνετ' ἐφορμή.
urn:cts:greekLit:tlg0012.tlg002.omar:22.131	τοῖς δ' ̓Αγέλεως μετέειπεν, ἔπος πάντεσσι πιφαύσκων:
urn:cts:greekLit:tlg0012.tlg002.omar:22.132	“ὦ φίλοι, οὐκ ἂν δή τις ἀν' ὀρσοθύρην ἀναβαίη
urn:cts:greekLit:tlg0012.tlg002.omar:22.133	καὶ εἴποι λαοῖσι, βοὴ δ' ὤκιστα γένοιτο;
urn:cts:greekLit:tlg0012.tlg002.omar:22.134	τῷ κε τάχ' οὗτος ἀνὴρ νῦν ὕστατα τοξάσσαιτο.”
urn:cts:greekLit:tlg0012.tlg002.omar:22.135	τὸν δ' αὖτε προσέειπε Μελάνθιος, αἰπόλος αἰγῶν:
urn:cts:greekLit:tlg0012.tlg002.omar:22.136	“οὔ πως ἔστ',  ̓Αγέλαε διοτρεφές: ἄγχι γὰρ αἰνῶς
urn:cts:greekLit:tlg0012.tlg002.omar:22.137	αὐλῆς καλὰ θύρετρα καὶ ἀργαλέον στόμα λαύρης:
urn:cts:greekLit:tlg0012.tlg002.omar:22.138	καί χ' εἷς πάντας ἐρύκοι ἀνήρ, ὅς τ' ἄλκιμος εἴη.
urn:cts:greekLit:tlg0012.tlg002.omar:22.139	ἀλλ' ἄγεθ', ὑμῖν τεύχε' ἐνείκω θωρηχθῆναι
urn:cts:greekLit:tlg0012.tlg002.omar:22.140	ἐκ θαλάμου: ἔνδον γάρ,  ὀί̈ομαι, οὐδέ πη ἄλλῃ
urn:cts:greekLit:tlg0012.tlg002.omar:22.141	τεύχεα κατθέσθην ̓Οδυσεὺς καὶ φαίδιμος υἱός.”
urn:cts:greekLit:tlg0012.tlg002.omar:22.142	ὣς εἰπὼν ἀνέβαινε Μελάνθιος, αἰπόλος αἰγῶν,
urn:cts:greekLit:tlg0012.tlg002.omar:22.143	εἰς θαλάμους ̓Οδυσῆος ἀνὰ ῥῶγας μεγάροιο.
urn:cts:greekLit:tlg0012.tlg002.omar:22.144	ἔνθεν δώδεκα μὲν σάκε' ἔξελε, τόσσα δὲ δοῦρα
urn:cts:greekLit:tlg0012.tlg002.omar:22.145	καὶ τόσσας κυνέας χαλκήρεας ἱπποδασείας:
urn:cts:greekLit:tlg0012.tlg002.omar:22.146	βῆ δ' ἴμεναι, μάλα δ' ὦκα φέρων μνηστῆρσιν ἔδωκεν.
urn:cts:greekLit:tlg0012.tlg002.omar:22.147	καὶ τότ' ̓Οδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:22.148	ὡς περιβαλλομένους ἴδε τεύχεα χερσί τε δοῦρα
urn:cts:greekLit:tlg0012.tlg002.omar:22.149	μακρὰ τινάσσοντας: μέγα δ' αὐτῷ φαίνετο ἔργον.
urn:cts:greekLit:tlg0012.tlg002.omar:22.150	αἶψα δὲ Τηλέμαχον ἔπεα πτερόεντα προσηύδα:
urn:cts:greekLit:tlg0012.tlg002.omar:22.151	“Τηλέμαχ', ἦ μάλα δή τις ἐνὶ μεγάροισι γυναικῶν
urn:cts:greekLit:tlg0012.tlg002.omar:22.152	νῶϊν ἐποτρύνει πόλεμον κακὸν ἠὲ Μελανθεύς.”
urn:cts:greekLit:tlg0012.tlg002.omar:22.153	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:22.154	“ὦ πάτερ, αὐτὸς ἐγὼ τόδε γ' ἤμβροτον—οὐδέ τις ἄλλος
urn:cts:greekLit:tlg0012.tlg002.omar:22.155	αἴτιος—ὃς θαλάμοιο θύρην πυκινῶς ἀραρυῖαν
urn:cts:greekLit:tlg0012.tlg002.omar:22.156	κάλλιπον ἀγκλίνας: τῶν δὲ σκοπὸς ἦεν ἀμείνων.
urn:cts:greekLit:tlg0012.tlg002.omar:22.157	ἀλλ' ἴθι, δῖ' Εὔμαιε, θύρην ἐπίθες θαλάμοιο
urn:cts:greekLit:tlg0012.tlg002.omar:22.158	καὶ φράσαι ἤ τις ἄρ' ἐστὶ γυναικῶν ἣ τάδε ῥέζει,
urn:cts:greekLit:tlg0012.tlg002.omar:22.159	ἢ υἱὸς Δολίοιο, Μελανθεύς, τόν περ ὀί̈ω.”
urn:cts:greekLit:tlg0012.tlg002.omar:22.160	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:22.161	βῆ δ' αὖτις θάλαμόνδε Μελάνθιος, αἰπόλος αἰγῶν,
urn:cts:greekLit:tlg0012.tlg002.omar:22.162	οἴσων τεύχεα καλά. νόησε δὲ δῖος ὑφορβός,
urn:cts:greekLit:tlg0012.tlg002.omar:22.163	αἶψα δ' ̓Οδυσσῆα προσεφώνεεν ἐγγὺς ἐόντα:
urn:cts:greekLit:tlg0012.tlg002.omar:22.164	“διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:22.165	κεῖνος δ' αὖτ' ἀί̈δηλος ἀνήρ,  ὃν ὀϊόμεθ' αὐτοί,
urn:cts:greekLit:tlg0012.tlg002.omar:22.166	ἔρχεται ἐς θάλαμον: σὺ δέ μοι νημερτὲς ἐνίσπες,
urn:cts:greekLit:tlg0012.tlg002.omar:22.167	ἤ μιν ἀποκτείνω, αἴ κε κρείσσων γε γένωμαι,
urn:cts:greekLit:tlg0012.tlg002.omar:22.168	ἦε σοὶ ἐνθάδ' ἄγω, ἵν' ὑπερβασίας ἀποτίσῃ
urn:cts:greekLit:tlg0012.tlg002.omar:22.169	πολλάς, ὅσσας οὗτος ἐμήσατο σῷ ἐνὶ οἴκῳ.”
urn:cts:greekLit:tlg0012.tlg002.omar:22.170	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.171	“ἦ τοι ἐγὼ καὶ Τηλέμαχος μνηστῆρας ἀγαυοὺς
urn:cts:greekLit:tlg0012.tlg002.omar:22.172	σχήσομεν ἔντοσθεν μεγάρων, μάλα περ μεμαῶτας.
urn:cts:greekLit:tlg0012.tlg002.omar:22.173	σφῶϊ δ' ἀποστρέψαντε πόδας καὶ χεῖρας ὕπερθεν
urn:cts:greekLit:tlg0012.tlg002.omar:22.174	ἐς θάλαμον βαλέειν, σανίδας δ' ἐκδῆσαι ὄπισθε,
urn:cts:greekLit:tlg0012.tlg002.omar:22.175	σειρὴν δὲ πλεκτὴν ἐξ αὐτοῦ πειρήναντε
urn:cts:greekLit:tlg0012.tlg002.omar:22.176	κίον' ἀν' ὑψηλὴν ἐρύσαι πελάσαι τε δοκοῖσιν,
urn:cts:greekLit:tlg0012.tlg002.omar:22.177	ὥς κεν δηθὰ ζωὸς ἐὼν χαλέπ' ἄλγεα πάσχῃ:”
urn:cts:greekLit:tlg0012.tlg002.omar:22.178	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
urn:cts:greekLit:tlg0012.tlg002.omar:22.179	βὰν δ' ἴμεν ἐς θάλαμον, λαθέτην δέ μιν ἔνδον ἐόντα.
urn:cts:greekLit:tlg0012.tlg002.omar:22.180	ἦ τοι ὁ μὲν θαλάμοιο μυχὸν κάτα τεύχε' ἐρεύνα,
urn:cts:greekLit:tlg0012.tlg002.omar:22.181	τὼ δ' ἔσταν ἑκάτερθε παρὰ σταθμοῖσι μένοντε.
urn:cts:greekLit:tlg0012.tlg002.omar:22.182	εὖθ' ὑπὲρ οὐδὸν ἔβαινε Μελάνθιος, αἰπόλος αἰγῶν,
urn:cts:greekLit:tlg0012.tlg002.omar:22.183	τῇ ἑτέρῃ μὲν χειρὶ φέρων καλὴν τρυφάλειαν,
urn:cts:greekLit:tlg0012.tlg002.omar:22.184	τῇ δ' ἑτέρῃ σάκος εὐρὺ γέρον, πεπαλαγμένον ἄζῃ,
urn:cts:greekLit:tlg0012.tlg002.omar:22.185	Λαέρτεω ἥρωος,  ὃ κουρίζων φορέεσκε:
urn:cts:greekLit:tlg0012.tlg002.omar:22.186	δὴ τότε γ' ἤδη κεῖτο, ῥαφαὶ δὲ λέλυντο ἱμάντων:
urn:cts:greekLit:tlg0012.tlg002.omar:22.187	τὼ δ' ἄρ' ἐπαί̈ξανθ' ἑλέτην ἔρυσάν τέ μιν εἴσω
urn:cts:greekLit:tlg0012.tlg002.omar:22.188	κουρίξ, ἐν δαπέδῳ δὲ χαμαὶ βάλον ἀχνύμενον κῆρ,
urn:cts:greekLit:tlg0012.tlg002.omar:22.189	σὺν δὲ πόδας χεῖράς τε δέον θυμαλγέϊ δεσμῷ
urn:cts:greekLit:tlg0012.tlg002.omar:22.190	εὖ μάλ' ἀποστρέψαντε διαμπερές,  ὡς ἐκέλευσεν
urn:cts:greekLit:tlg0012.tlg002.omar:22.191	υἱὸς Λαέρταο, πολύτλας δῖος ̓Οδυσσεύς:
urn:cts:greekLit:tlg0012.tlg002.omar:22.192	σειρὴν δὲ πλεκτὴν ἐξ αὐτοῦ πειρήναντε
urn:cts:greekLit:tlg0012.tlg002.omar:22.193	κίον' ἀν' ὑψηλὴν ἔρυσαν πέλασάν τε δοκοῖσι.
urn:cts:greekLit:tlg0012.tlg002.omar:22.194	τὸν δ' ἐπικερτομέων προσέφης, Εὔμαιε συβῶτα:
urn:cts:greekLit:tlg0012.tlg002.omar:22.195	“νῦν μὲν δὴ μάλα πάγχυ, Μελάνθιε, νύκτα φυλάξεις,
urn:cts:greekLit:tlg0012.tlg002.omar:22.196	εὐνῇ ἔνι μαλακῇ καταλέγμενος,  ὥς σε ἔοικεν:
urn:cts:greekLit:tlg0012.tlg002.omar:22.197	οὐδέ σέ γ' ἠριγένεια παρ' ̓Ωκεανοῖο ῥοάων
urn:cts:greekLit:tlg0012.tlg002.omar:22.198	λήσει ἐπερχομένη χρυσόθρονος, ἡνίκ' ἀγινεῖς
urn:cts:greekLit:tlg0012.tlg002.omar:22.199	αἶγας μνηστήρεσσι δόμον κάτα δαῖτα πένεσθαι.”
urn:cts:greekLit:tlg0012.tlg002.omar:22.200	ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ:
urn:cts:greekLit:tlg0012.tlg002.omar:22.201	τὼ δ' ἐς τεύχεα δύντε, θύρην ἐπιθέντε φαεινήν,
urn:cts:greekLit:tlg0012.tlg002.omar:22.202	βήτην εἰς ̓Οδυσῆα δαί̈φρονα, ποικιλομήτην.
urn:cts:greekLit:tlg0012.tlg002.omar:22.203	ἔνθα μένος πνείοντες ἐφέστασαν, οἱ μὲν ἐπ' οὐδοῦ
urn:cts:greekLit:tlg0012.tlg002.omar:22.204	τέσσαρες, οἱ δ' ἔντοσθε δόμων πολέες τε καὶ ἐσθλοί.
urn:cts:greekLit:tlg0012.tlg002.omar:22.205	τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη,
urn:cts:greekLit:tlg0012.tlg002.omar:22.206	Μέντορι εἰδομένη ἠμὲν δέμας ἠδὲ καὶ αὐδήν.
urn:cts:greekLit:tlg0012.tlg002.omar:22.207	τὴν δ' ̓Οδυσεὺς γήθησεν ἰδὼν καὶ μῦθον ἔειπε:
urn:cts:greekLit:tlg0012.tlg002.omar:22.208	“Μέντορ, ἄμυνον ἀρήν, μνῆσαι δ' ἑτάροιο φίλοιο,
urn:cts:greekLit:tlg0012.tlg002.omar:22.209	ὅς ς' ἀγαθὰ ῥέζεσκον: ὁμηλικίην δέ μοί ἐσσι.”
urn:cts:greekLit:tlg0012.tlg002.omar:22.210	ὣς φάτ',  ὀϊόμενος λαοσσόον ἔμμεν ̓Αθήνην.
urn:cts:greekLit:tlg0012.tlg002.omar:22.211	μνηστῆρες δ' ἑτέρωθεν ὁμόκλεον ἐν μεγάροισι:
urn:cts:greekLit:tlg0012.tlg002.omar:22.212	πρῶτος τήν γ' ἐνένιπε Δαμαστορίδης ̓Αγέλαος:
urn:cts:greekLit:tlg0012.tlg002.omar:22.213	“Μέντορ, μή ς' ἐπέεσσι παραιπεπίθῃσιν ̓Οδυσσεὺς
urn:cts:greekLit:tlg0012.tlg002.omar:22.214	μνηστήρεσσι μάχεσθαι, ἀμυνέμεναι δέ οἱ αὐτῷ.
urn:cts:greekLit:tlg0012.tlg002.omar:22.215	ὧδε γὰρ ἡμέτερόν γε νόον τελέεσθαι ὀί̈ω:
urn:cts:greekLit:tlg0012.tlg002.omar:22.216	ὁππότε κεν τούτους κτέωμεν, πατέρ' ἠδὲ καὶ υἱόν,
urn:cts:greekLit:tlg0012.tlg002.omar:22.217	ἐν δὲ σὺ τοῖσιν ἔπειτα πεφήσεαι, οἷα μενοινᾷς
urn:cts:greekLit:tlg0012.tlg002.omar:22.218	ἔρδειν ἐν μεγάροις: σῷ δ' αὐτοῦ κράατι τίσεις.
urn:cts:greekLit:tlg0012.tlg002.omar:22.219	αὐτὰρ ἐπὴν ὑμέων γε βίας ἀφελώμεθα χαλκῷ,
urn:cts:greekLit:tlg0012.tlg002.omar:22.220	κτήμαθ' ὁπόσσα τοί ἐστι, τά τ' ἔνδοθι καὶ τὰ θύρηφι,
urn:cts:greekLit:tlg0012.tlg002.omar:22.221	τοῖσιν ̓Οδυσσῆος μεταμίξομεν: οὐδέ τοι υἷας
urn:cts:greekLit:tlg0012.tlg002.omar:22.222	ζώειν ἐν μεγάροισιν ἐάσομεν, οὐδέ θύγατρας
urn:cts:greekLit:tlg0012.tlg002.omar:22.223	οὐδ' ἄλοχον κεδνὴν ̓Ιθάκης κατὰ ἄστυ πολεύειν.”
urn:cts:greekLit:tlg0012.tlg002.omar:22.224	ὣς φάτ', ̓Αθηναίη δὲ χολώσατο κηρόθι μᾶλλον,
urn:cts:greekLit:tlg0012.tlg002.omar:22.225	νείκεσσεν δ' ̓Οδυσῆα χολωτοῖσιν ἐπέεσσιν:
urn:cts:greekLit:tlg0012.tlg002.omar:22.226	“οὐκέτι σοί γ', ̓Οδυσεῦ, μένος ἔμπεδον οὐδέ τις ἀλκή
urn:cts:greekLit:tlg0012.tlg002.omar:22.227	οἵη ὅτ' ἀμφ' ̔Ελένῃ λευκωλένῳ εὐπατερείῃ,
urn:cts:greekLit:tlg0012.tlg002.omar:22.228	εἰνάετες Τρώεσσιν ἐμάρναο νωλεμὲς αἰεί,
urn:cts:greekLit:tlg0012.tlg002.omar:22.229	πολλοὺς δ' ἄνδρας ἔπεφνες ἐν αἰνῇ δηϊοτῆτι,
urn:cts:greekLit:tlg0012.tlg002.omar:22.230	σῇ δ' ἥλω βουλῇ Πριάμου πόλις εὐρυάγυια.
urn:cts:greekLit:tlg0012.tlg002.omar:22.231	πῶς δὴ νῦν, ὅτε σόν τε δόμον καὶ κτήμαθ' ἱκάνεις,
urn:cts:greekLit:tlg0012.tlg002.omar:22.232	ἄντα μνηστήρων ὀλοφύρεαι ἄλκιμος εἶναι;
urn:cts:greekLit:tlg0012.tlg002.omar:22.233	ἀλλ' ἄγε δεῦρο, πέπον, παρ' ἔμ' ἵστασο καὶ ἴδε ἔργον,
urn:cts:greekLit:tlg0012.tlg002.omar:22.234	ὄφρ' εἰδῇς οἷός τοι ἐν ἀνδράσι δυσμενέεσσιν
urn:cts:greekLit:tlg0012.tlg002.omar:22.235	Μέντωρ ̓Αλκιμίδης εὐεργεσίας ἀποτίνειν.”
urn:cts:greekLit:tlg0012.tlg002.omar:22.236	ἦ ῥα, καὶ οὔ πω πάγχυ δίδου ἑτεραλκέα νίκην,
urn:cts:greekLit:tlg0012.tlg002.omar:22.237	ἀλλ' ἔτ' ἄρα σθένεός τε καὶ ἀλκῆς πειρήτιζεν
urn:cts:greekLit:tlg0012.tlg002.omar:22.238	ἠμὲν ̓Οδυσσῆος ἠδ' υἱοῦ κυδαλίμοιο.
urn:cts:greekLit:tlg0012.tlg002.omar:22.239	αὐτὴ δ' αἰθαλόεντος ἀνὰ μεγάροιο μέλαθρον
urn:cts:greekLit:tlg0012.tlg002.omar:22.240	ἕζετ' ἀναί̈ξασα,  χελιδόνι εἰκέλη ἄντην.
urn:cts:greekLit:tlg0012.tlg002.omar:22.241	μνηστῆρας δ' ὤτρυνε Δαμαστορίδης ̓Αγέλαος,
urn:cts:greekLit:tlg0012.tlg002.omar:22.242	Εὐρύνομός τε καὶ ̓Αμφιμέδων Δημοπτόλεμός τε,
urn:cts:greekLit:tlg0012.tlg002.omar:22.243	Πείσανδρός τε Πολυκτορίδης Πόλυβός τε δαί̈φρων:
urn:cts:greekLit:tlg0012.tlg002.omar:22.244	οἱ γὰρ μνηστήρων ἀρετῇ ἔσαν ἔξοχ' ἄριστοι,
urn:cts:greekLit:tlg0012.tlg002.omar:22.245	ὅσσοι ἔτ' ἔζωον περί τε ψυχέων ἐμάχοντο:
urn:cts:greekLit:tlg0012.tlg002.omar:22.246	τοὺς δ' ἤδη ἐδάμασσε βιὸς καὶ ταρφέες ἰοί.
urn:cts:greekLit:tlg0012.tlg002.omar:22.247	τοῖς δ' ̓Αγέλεως μετέειπεν, ἔπος πάντεσσι πιφαύσκων:
urn:cts:greekLit:tlg0012.tlg002.omar:22.248	“ὦ φίλοι, ἤδη σχήσει ἀνὴρ ὅδε χεῖρας ἀάπτους:
urn:cts:greekLit:tlg0012.tlg002.omar:22.249	καὶ δή οἱ Μέντωρ μὲν ἔβη κενὰ εὔγματα εἰπών,
urn:cts:greekLit:tlg0012.tlg002.omar:22.250	οἱ δ' οἶοι λείπονται ἐπὶ πρώτῃσι θύρῃσι.
urn:cts:greekLit:tlg0012.tlg002.omar:22.251	τῷ νῦν μὴ ἅμα πάντες ἐφίετε δούρατα μακρά,
urn:cts:greekLit:tlg0012.tlg002.omar:22.252	ἀλλ' ἄγεθ' οἱ ἓξ πρῶτον ἀκοντίσατ', αἴ κέ ποθι Ζεὺς
urn:cts:greekLit:tlg0012.tlg002.omar:22.253	δώῃ ̓Οδυσσῆα βλῆσθαι καὶ κῦδος ἀρέσθαι.
urn:cts:greekLit:tlg0012.tlg002.omar:22.254	τῶν δ' ἄλλων οὐ κῆδος, ἐπὴν οὗτός γε πέσῃσιν.”
urn:cts:greekLit:tlg0012.tlg002.omar:22.255	ὣς ἔφαθ', οἱ δ' ἄρα πάντες ἀκόντισαν ὡς ἐκέλευεν,
urn:cts:greekLit:tlg0012.tlg002.omar:22.256	ἱέμενοι: τὰ δὲ πάντα ἐτώσια θῆκεν ̓Αθήνη,
urn:cts:greekLit:tlg0012.tlg002.omar:22.257	τῶν ἄλλος μὲν σταθμὸν ἐϋσταθέος μεγάροιο
urn:cts:greekLit:tlg0012.tlg002.omar:22.258	βεβλήκει, ἄλλος δὲ θύρην πυκινῶς ἀραρυῖαν:
urn:cts:greekLit:tlg0012.tlg002.omar:22.259	ἄλλου δ' ἐν τοίχῳ μελίη πέσε χαλκοβάρεια.
urn:cts:greekLit:tlg0012.tlg002.omar:22.260	αὐτὰρ ἐπεὶ δὴ δούρατ' ἀλεύαντο μνηστήρων,
urn:cts:greekLit:tlg0012.tlg002.omar:22.261	τοῖς δ' ἄρα μύθων ἦρχε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:22.262	“ὦ φίλοι, ἤδη μέν κεν ἐγὼν εἴποιμι καὶ ἄμμι
urn:cts:greekLit:tlg0012.tlg002.omar:22.263	μνηστήρων ἐς ὅμιλον ἀκοντίσαι, οἳ μεμάασιν
urn:cts:greekLit:tlg0012.tlg002.omar:22.264	ἡμέας ἐξεναρίξαι ἐπὶ προτέροισι κακοῖσιν.”
urn:cts:greekLit:tlg0012.tlg002.omar:22.265	ὣς ἔφαθ', οἱ δ' ἄρα πάντες ἀκόντισαν ὀξέα δοῦρα
urn:cts:greekLit:tlg0012.tlg002.omar:22.266	ἄντα τιτυσκόμενοι: Δημοπτόλεμον μὲν ̓Οδυσσεύς,
urn:cts:greekLit:tlg0012.tlg002.omar:22.267	Εὐρυάδην δ' ἄρα Τηλέμαχος, ̓́Ελατον δὲ συβώτης,
urn:cts:greekLit:tlg0012.tlg002.omar:22.268	Πείσανδρον δ' ἄρ' ἔπεφνε βοῶν ἐπιβουκόλος ἀνήρ.
urn:cts:greekLit:tlg0012.tlg002.omar:22.269	οἱ μὲν ἔπειθ' ἅμα πάντες ὀδὰξ ἕλον ἄσπετον οὖδας,
urn:cts:greekLit:tlg0012.tlg002.omar:22.270	μνηστῆρες δ' ἀνεχώρησαν μεγάροιο μυχόνδε:
urn:cts:greekLit:tlg0012.tlg002.omar:22.271	τοὶ δ' ἄρ' ἐπήϊξαν, νεκύων δ' ἐξ ἔγχε' ἕλοντο.
urn:cts:greekLit:tlg0012.tlg002.omar:22.272	αὖτις δὲ μνηστῆρες ἀκόντισαν ὀξέα δοῦρα
urn:cts:greekLit:tlg0012.tlg002.omar:22.273	ἱέμενοι: τὰ δὲ πολλὰ ἐτώσια θῆκεν ̓Αθήνη.
urn:cts:greekLit:tlg0012.tlg002.omar:22.274	τῶν ἄλλος μὲν σταθμὸν ἐϋσταθέος μεγάροιο
urn:cts:greekLit:tlg0012.tlg002.omar:22.275	βεβλήκειν,  ἄλλος δὲ θύρην πυκινῶς ἀραρυῖαν:
urn:cts:greekLit:tlg0012.tlg002.omar:22.276	ἄλλου δ' ἐν τοίχῳ μελίη πέσε χαλκοβάρεια.
urn:cts:greekLit:tlg0012.tlg002.omar:22.277	̓Αμφιμέδων δ' ἄρα Τηλέμαχον βάλε χεῖρ' ἐπὶ καρπῷ
urn:cts:greekLit:tlg0012.tlg002.omar:22.278	λίγδην, ἄκρον δὲ ῥινὸν δηλήσατο χαλκός.
urn:cts:greekLit:tlg0012.tlg002.omar:22.279	Κτήσιππος δ' Εὔμαιον ὑπὲρ σάκος ἔγχεϊ μακρῷ
urn:cts:greekLit:tlg0012.tlg002.omar:22.280	ὦμον ἐπέγραψεν: τὸ δ' ὑπέρπτατο, πῖπτε δ' ἔραζε.
urn:cts:greekLit:tlg0012.tlg002.omar:22.281	τοὶ δ' αὖτ' ἀμφ' ̓Οδυσῆα δαί̈φρονα ποικιλομήτην,
urn:cts:greekLit:tlg0012.tlg002.omar:22.282	μνηστήρων ἐς ὅμιλον ἀκόντισαν ὀξέα δοῦρα.
urn:cts:greekLit:tlg0012.tlg002.omar:22.283	ἔνθ' αὖτ' Εὐρυδάμαντα βάλε πτολίπορθος ̓Οδυσσεύς,
urn:cts:greekLit:tlg0012.tlg002.omar:22.284	̓Αμφιμέδοντα δὲ Τηλέμαχος, Πόλυβον δὲ συβώτης:
urn:cts:greekLit:tlg0012.tlg002.omar:22.285	Κτήσιππον δ' ἄρ' ἔπειτα βοῶν ἐπιβουκόλος ἀνὴρ
urn:cts:greekLit:tlg0012.tlg002.omar:22.286	βεβλήκει πρὸς στῆθος, ἐπευχόμενος δὲ προσηύδα:
urn:cts:greekLit:tlg0012.tlg002.omar:22.287	“ὦ Πολυθερσεί̈δη φιλοκέρτομε, μή ποτε πάμπαν
urn:cts:greekLit:tlg0012.tlg002.omar:22.288	εἴκων ἀφραδίῃς μέγα εἰπεῖν, ἀλλὰ θεοῖσιν
urn:cts:greekLit:tlg0012.tlg002.omar:22.289	μῦθον ἐπιτρέψαι, ἐπεὶ ἦ πολὺ φέρτεροί εἰσι.
urn:cts:greekLit:tlg0012.tlg002.omar:22.290	τοῦτό τοι ἀντὶ ποδὸς ξεινήϊον,  ὅν ποτ' ἔδωκας
urn:cts:greekLit:tlg0012.tlg002.omar:22.291	ἀντιθέῳ ̓Οδυσῆϊ δόμον κάτ' ἀλητεύοντι.”
urn:cts:greekLit:tlg0012.tlg002.omar:22.292	ἦ ῥα βοῶν ἑλίκων ἐπιβουκόλος: αὐτὰρ ̓Οδυσσεὺς
urn:cts:greekLit:tlg0012.tlg002.omar:22.293	οὖτα Δαμαστορίδην αὐτοσχεδὸν ἔγχεϊ μακρῷ.
urn:cts:greekLit:tlg0012.tlg002.omar:22.294	Τηλέμαχος δ' Εὐηνορίδην Λειώκριτον οὖτα
urn:cts:greekLit:tlg0012.tlg002.omar:22.295	δουρὶ μέσον κενεῶνα,  διαπρὸ δὲ χαλκὸν ἔλασσεν:
urn:cts:greekLit:tlg0012.tlg002.omar:22.296	ἤριπε δὲ πρηνής, χθόνα δ' ἤλασε παντὶ μετώπῳ.
urn:cts:greekLit:tlg0012.tlg002.omar:22.297	δὴ τότ' ̓Αθηναίη φθισίμβροτον αἰγίδ' ἀνέσχεν
urn:cts:greekLit:tlg0012.tlg002.omar:22.298	ὑψόθεν ἐξ ὀροφῆς: τῶν δὲ φρένες ἐπτοίηθεν.
urn:cts:greekLit:tlg0012.tlg002.omar:22.299	οἱ δ' ἐφέβοντο κατὰ μέγαρον βόες ὣς ἀγελαῖαι:
urn:cts:greekLit:tlg0012.tlg002.omar:22.300	τὰς μέν τ' αἰόλος οἶστρος ἐφορμηθεὶς ἐδόνησεν
urn:cts:greekLit:tlg0012.tlg002.omar:22.301	ὥρῃ ἐν εἰαρινῇ, ὅτε τ' ἤματα μακρὰ πέλονται.
urn:cts:greekLit:tlg0012.tlg002.omar:22.302	οἱ δ' ὥς τ' αἰγυπιοὶ γαμψώνυχες ἀγκυλοχεῖλαι,
urn:cts:greekLit:tlg0012.tlg002.omar:22.303	ἐξ ὀρέων ἐλθόντες ἐπ' ὀρνίθεσσι θόρωσι:
urn:cts:greekLit:tlg0012.tlg002.omar:22.304	ταὶ μέν τ' ἐν πεδίῳ νέφεα πτώσσουσαι ἵενται,
urn:cts:greekLit:tlg0012.tlg002.omar:22.305	οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ
urn:cts:greekLit:tlg0012.tlg002.omar:22.306	γίγνεται οὐδὲ φυγή: χαίρουσι δέ τ' ἀνέρες ἄγρῃ:
urn:cts:greekLit:tlg0012.tlg002.omar:22.307	ὣς ἄρα τοὶ μνηστῆρας ἐπεσσύμενοι κατὰ δῶμα
urn:cts:greekLit:tlg0012.tlg002.omar:22.308	τύπτον ἐπιστροφάδην: τῶν δὲ στόνος ὤρνυτ' ἀεικὴς
urn:cts:greekLit:tlg0012.tlg002.omar:22.309	κράτων τυπτομένων, δάπεδον δ' ἅπαν αἵματι θῦε.
urn:cts:greekLit:tlg0012.tlg002.omar:22.310	λειώδης δ' ̓Οδυσῆος ἐπεσσύμενος λάβε γούνων,
urn:cts:greekLit:tlg0012.tlg002.omar:22.311	καί μιν λισσόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:22.312	“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:
urn:cts:greekLit:tlg0012.tlg002.omar:22.313	οὐ γάρ πώ τινά φημι γυναικῶν ἐν μεγάροισιν
urn:cts:greekLit:tlg0012.tlg002.omar:22.314	εἰπεῖν οὐδέ τι ῥέξαι ἀτάσθαλον: ἀλλὰ καὶ ἄλλους
urn:cts:greekLit:tlg0012.tlg002.omar:22.315	παύεσκον μνηστῆρας,  ὅτις τοιαῦτά γε ῥέζοι.
urn:cts:greekLit:tlg0012.tlg002.omar:22.316	ἀλλά μοι οὐ πείθοντο κακῶν ἄπο χεῖρας ἔχεσθαι:
urn:cts:greekLit:tlg0012.tlg002.omar:22.317	τῷ καὶ ἀτασθαλίῃσιν ἀεικέα πότμον ἐπέσπον.
urn:cts:greekLit:tlg0012.tlg002.omar:22.318	αὐτὰρ ἐγὼ μετὰ τοῖσι θυοσκόος οὐδὲν ἐοργὼς
urn:cts:greekLit:tlg0012.tlg002.omar:22.319	κείσομαι, ὡς οὐκ ἔστι χάρις μετόπισθ' εὐεργέων:”
urn:cts:greekLit:tlg0012.tlg002.omar:22.320	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.321	“εἰ μὲν δὴ μετὰ τοῖσι θυοσκόος εὔχεαι εἶναι,
urn:cts:greekLit:tlg0012.tlg002.omar:22.322	πολλάκι που μέλλεις ἀρήμεναι ἐν μεγάροισι
urn:cts:greekLit:tlg0012.tlg002.omar:22.323	τηλοῦ ἐμοὶ νόστοιο τέλος γλυκεροῖο γενέσθαι,
urn:cts:greekLit:tlg0012.tlg002.omar:22.324	σοὶ δ' ἄλοχόν τε φίλην σπέσθαι καὶ τέκνα τεκέσθαι:
urn:cts:greekLit:tlg0012.tlg002.omar:22.325	τῷ οὐκ ἂν θάνατόν γε δυσηλεγέα προφύγοισθα.”
urn:cts:greekLit:tlg0012.tlg002.omar:22.326	ὣς ἄρα φωνήσας ξίφος εἵλετο χειρὶ παχείῃ
urn:cts:greekLit:tlg0012.tlg002.omar:22.327	κείμενον, ὅ ῥ' ̓Αγέλαος ἀποπροέηκε χαμᾶζε
urn:cts:greekLit:tlg0012.tlg002.omar:22.328	κτεινόμενος: τῷ τόν γε κατ' αὐχένα μέσσον ἔλασσε.
urn:cts:greekLit:tlg0012.tlg002.omar:22.329	φθεγγομένου δ' ἄρα τοῦ γε κάρη κονίῃσιν ἐμίχθη.
urn:cts:greekLit:tlg0012.tlg002.omar:22.330	Τερπιάδης δ' ἔτ' ἀοιδὸς ἀλύσκανε κῆρα μέλαιναν,
urn:cts:greekLit:tlg0012.tlg002.omar:22.331	Φήμιος, ὅς ῥ' ἤειδε μετὰ μνηστῆρσιν ἀνάγκῃ.
urn:cts:greekLit:tlg0012.tlg002.omar:22.332	ἔστη δ' ἐν χείρεσσίν ἔχων φόρμιγγα λίγειαν
urn:cts:greekLit:tlg0012.tlg002.omar:22.333	ἄγχι παρ' ὀρσοθύρην: δίχα δὲ φρεσὶ μερμήριζεν,
urn:cts:greekLit:tlg0012.tlg002.omar:22.334	ἢ ἐκδὺς μεγάροιο Διὸς μεγάλου ποτὶ βωμὸν
urn:cts:greekLit:tlg0012.tlg002.omar:22.335	ἑρκείου ἵζοιτο τετυγμένον,  ἔνθ' ἄρα πολλὰ
urn:cts:greekLit:tlg0012.tlg002.omar:22.336	Λαέρτης ̓Οδυσεύς τε βοῶν ἐπὶ μηρί' ἔκηαν,
urn:cts:greekLit:tlg0012.tlg002.omar:22.337	ἦ γούνων λίσσοιτο προσαί̈ξας ̓Οδυσῆα.
urn:cts:greekLit:tlg0012.tlg002.omar:22.338	ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.omar:22.339	γούνων ἅψασθαι Λαερτιάδεω ̓Οδυσῆος.
urn:cts:greekLit:tlg0012.tlg002.omar:22.340	ἦ τοι ὁ φόρμιγγα γλαφυρὴν κατέθηκε χαμᾶζε
urn:cts:greekLit:tlg0012.tlg002.omar:22.341	μεσσηγὺς κρητῆρος ἰδὲ θρόνου ἀργυροήλου,
urn:cts:greekLit:tlg0012.tlg002.omar:22.342	αὐτὸς δ' αὖτ' ̓Οδυσῆα προσαί̈ξας λάβε γούνων,
urn:cts:greekLit:tlg0012.tlg002.omar:22.343	καί μιν λισσόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:22.344	“γουνοῦμαί ς', ̓Οδυσεῦ: σὺ δέ μ' αἴδεο καί μ' ἐλέησον:
urn:cts:greekLit:tlg0012.tlg002.omar:22.345	αὐτῷ τοι μετόπισθ' ἄχος ἔσσεται,  εἴ κεν ἀοιδὸν
urn:cts:greekLit:tlg0012.tlg002.omar:22.346	πέφνῃς, ὅς τε θεοῖσι καὶ ἀνθρώποισιν ἀείδω.
urn:cts:greekLit:tlg0012.tlg002.omar:22.347	αὐτοδίδακτος δ' εἰμί, θεὸς δέ μοι ἐν φρεσὶν οἴμας
urn:cts:greekLit:tlg0012.tlg002.omar:22.348	παντοίας ἐνέφυσεν: ἔοικα δέ τοι παραείδειν
urn:cts:greekLit:tlg0012.tlg002.omar:22.349	ὥς τε θεῷ: τῷ με λιλαίεο δειροτομῆσαι.
urn:cts:greekLit:tlg0012.tlg002.omar:22.350	καί κεν Τηλέμαχος τάδε γ' εἴποι,  σὸς φίλος υἱός,
urn:cts:greekLit:tlg0012.tlg002.omar:22.351	ὡς ἐγὼ οὔ τι ἑκὼν ἐς σὸν δόμον οὐδὲ χατίζων
urn:cts:greekLit:tlg0012.tlg002.omar:22.352	πωλεύμην μνηστῆρσιν ἀεισόμενος μετὰ δαῖτας,
urn:cts:greekLit:tlg0012.tlg002.omar:22.353	ἀλλὰ πολὺ πλέονες καὶ κρείσσονες ἦγον ἀνάγκῃ.”
urn:cts:greekLit:tlg0012.tlg002.omar:22.354	ὣς φάτο, τοῦ δ' ἤκους' ἱερὴ ἲς Τηλεμάχοιο,
urn:cts:greekLit:tlg0012.tlg002.omar:22.355	αἶψα δ' ἑὸν πατέρα προσεφώνεεν ἐγγὺς ἐόντα:
urn:cts:greekLit:tlg0012.tlg002.omar:22.356	“ἴσχεο μηδέ τι τοῦτον ἀναίτιον οὔταε χαλκῷ:
urn:cts:greekLit:tlg0012.tlg002.omar:22.357	καὶ κήρυκα Μέδοντα σαώσομεν, ὅς τέ μευ αἰεὶ
urn:cts:greekLit:tlg0012.tlg002.omar:22.358	οἴκῳ ἐν ἡμετέρῳ κηδέσκετο παιδὸς ἐόντος,
urn:cts:greekLit:tlg0012.tlg002.omar:22.359	εἰ δὴ μή μιν ἔπεφνε Φιλοίτιος ἠὲ συβώτης,
urn:cts:greekLit:tlg0012.tlg002.omar:22.360	ἠὲ σοὶ ἀντεβόλησεν ὀρινομένῳ κατὰ δῶμα.”
urn:cts:greekLit:tlg0012.tlg002.omar:22.361	ὣς φάτο, τοῦ δ' ἤκουσε Μέδων πεπνυμένα εἰδώς:
urn:cts:greekLit:tlg0012.tlg002.omar:22.362	πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα
urn:cts:greekLit:tlg0012.tlg002.omar:22.363	ἕστο βοὸς νεόδαρτον, ἀλύσκων κῆρα μέλαιναν.
urn:cts:greekLit:tlg0012.tlg002.omar:22.364	αἶψα δ' ἀπὸ θρόνου ὦρτο, θοῶς δ' ἀπέδυνε βοείην
urn:cts:greekLit:tlg0012.tlg002.omar:22.365	Τηλέμαχον δ' ἄρ' ἔπειτα προσαί̈ξας λάβε γούνων,
urn:cts:greekLit:tlg0012.tlg002.omar:22.366	καί μιν λισσόμενος ἔπεα πτερόεντα προσηύδα:
urn:cts:greekLit:tlg0012.tlg002.omar:22.367	“ὦ φίλ', ἐγὼ μὲν ὅδ' εἰμί, σὺ δ' ἴσχεο εἰπὲ δὲ πατρὶ
urn:cts:greekLit:tlg0012.tlg002.omar:22.368	μή με περισθενέων δηλήσεται ὀξέϊ χαλκῷ,
urn:cts:greekLit:tlg0012.tlg002.omar:22.369	ἀνδρῶν μνηστήρων κεχολωμένος, οἵ οἱ ἔκειρον
urn:cts:greekLit:tlg0012.tlg002.omar:22.370	κτήματ' ἐνὶ μεγάροις,  σὲ δὲ νήπιοι οὐδὲν ἔτιον.”
urn:cts:greekLit:tlg0012.tlg002.omar:22.371	τὸν δ' ἐπιμειδήσας προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.372	“θάρσει, ἐπεὶ δή ς' οὗτος ἐρύσσατο καὶ ἐσάωσεν,
urn:cts:greekLit:tlg0012.tlg002.omar:22.373	ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,
urn:cts:greekLit:tlg0012.tlg002.omar:22.374	ὡς κακοεργίης εὐεργεσίη μέγ' ἀμείνων.
urn:cts:greekLit:tlg0012.tlg002.omar:22.375	ἀλλ' ἐξελθόντες μεγάρων ἕζεσθε θύραζε
urn:cts:greekLit:tlg0012.tlg002.omar:22.376	ἐκ φόνου εἰς αὐλήν, σύ τε καὶ πολύφημος ἀοιδός,
urn:cts:greekLit:tlg0012.tlg002.omar:22.377	ὄφρ' ἂν ἐγὼ κατὰ δῶμα πονήσομαι ὅττεό με χρή.”
urn:cts:greekLit:tlg0012.tlg002.omar:22.378	ὣς φάτο, τὼ δ' ἔξω βήτην μεγάροιο κιόντε,
urn:cts:greekLit:tlg0012.tlg002.omar:22.379	ἑζέσθην δ' ἄρα τώ γε Διὸς μεγάλου ποτὶ βωμόν,
urn:cts:greekLit:tlg0012.tlg002.omar:22.380	πάντοσε παπταίνοντε,  φόνον ποτιδεγμένω αἰεί.
urn:cts:greekLit:tlg0012.tlg002.omar:22.381	πάπτηνεν δ' ̓Οδυσεὺς καθ' ἑὸν δόμον, εἴ τις ἔτ' ἀνδρῶν
urn:cts:greekLit:tlg0012.tlg002.omar:22.382	ζωὸς ὑποκλοπέοιτο, ἀλύσκων κῆρα μέλαιναν.
urn:cts:greekLit:tlg0012.tlg002.omar:22.383	τοὺς δὲ ἴδεν μάλα πάντας ἐν αἵματι καὶ κονίῃσι
urn:cts:greekLit:tlg0012.tlg002.omar:22.384	πεπτεῶτας πολλούς, ὥστ' ἰχθύας, οὕς θ' ἁλιῆες
urn:cts:greekLit:tlg0012.tlg002.omar:22.385	κοῖλον ἐς αἰγιαλὸν πολιῆς ἔκτοσθε θαλάσσης
urn:cts:greekLit:tlg0012.tlg002.omar:22.386	δικτύῳ ἐξέρυσαν πολυωπῷ: οἱ δέ τε πάντες
urn:cts:greekLit:tlg0012.tlg002.omar:22.387	κύμαθ' ἁλὸς ποθέοντες ἐπὶ ψαμάθοισι κέχυνται:
urn:cts:greekLit:tlg0012.tlg002.omar:22.388	τῶν μέν τ' ̓Ηέλιος φαέθων ἐξείλετο θυμόν:
urn:cts:greekLit:tlg0012.tlg002.omar:22.389	ὣς τότ' ἄρα μνηστῆρες ἐπ' ἀλλήλοισι κέχυντο.
urn:cts:greekLit:tlg0012.tlg002.omar:22.390	δὴ τότε Τηλέμαχον προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.391	“Τηλέμαχ', εἰ δ' ἄγε μοι κάλεσον τροφὸν Εὐρύκλειαν,
urn:cts:greekLit:tlg0012.tlg002.omar:22.392	ὄφρα ἔπος εἴπωμι τό μοι καταθύμιόν ἐστιν.”
urn:cts:greekLit:tlg0012.tlg002.omar:22.393	ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.omar:22.394	κινήσας δὲ θύρην προσέφη τροφὸν Εὐρύκλειαν:
urn:cts:greekLit:tlg0012.tlg002.omar:22.395	“δεῦρο δὴ ὄρσο,  γρηὺ̈ παλαιγενές, ἥ τε γυναικῶν
urn:cts:greekLit:tlg0012.tlg002.omar:22.396	δμῳάων σκοπός ἐσσι κατὰ μέγαρ' ἡμετεράων:
urn:cts:greekLit:tlg0012.tlg002.omar:22.397	ἔρχεο: κικλήσκει σε πατὴρ ἐμός, ὄφρα τι εἴπῃ.”
urn:cts:greekLit:tlg0012.tlg002.omar:22.398	ὣς ἄρ' ἐφώνησεν, τῇ δ' ἄπτερος ἔπλετο μῦθος,
urn:cts:greekLit:tlg0012.tlg002.omar:22.399	ὤϊξεν δὲ θύρας μεγάρων εὖ ναιεταόντων,
urn:cts:greekLit:tlg0012.tlg002.omar:22.400	βῆ δ' ἴμεν: αὐτὰρ Τηλέμαχος πρόσθ' ἡγεμόνευεν.
urn:cts:greekLit:tlg0012.tlg002.omar:22.401	εὗρεν ἔπειτ' ̓Οδυσῆα μετὰ κταμένοισι νέκυσσιν,
urn:cts:greekLit:tlg0012.tlg002.omar:22.402	αἵματι καὶ λύθρῳ πεπαλαγμένον ὥστε λέοντα,
urn:cts:greekLit:tlg0012.tlg002.omar:22.403	ὅς ῥά τε βεβρωκὼς βοὸς ἔρχεται ἀγραύλοιο:
urn:cts:greekLit:tlg0012.tlg002.omar:22.404	πᾶν δ' ἄρα οἱ στῆθός τε παρήϊά τ' ἀμφοτέρωθεν
urn:cts:greekLit:tlg0012.tlg002.omar:22.405	αἱματόεντα πέλει,  δεινὸς δ' εἰς ὦπα ἰδέσθαι:
urn:cts:greekLit:tlg0012.tlg002.omar:22.406	ὣς ̓Οδυσεὺς πεπάλακτο πόδας καὶ χεῖρας ὕπερθεν.
urn:cts:greekLit:tlg0012.tlg002.omar:22.407	ἡ δ' ὡς οὖν νέκυάς τε καὶ ἄσπετον εἴσιδεν αἷμα,
urn:cts:greekLit:tlg0012.tlg002.omar:22.408	ἴθυσέν ῥ' ὀλολύξαι, ἐπεὶ μέγα εἴσιδεν ἔργον:
urn:cts:greekLit:tlg0012.tlg002.omar:22.409	ἀλλ' ̓Οδυσεὺς κατέρυκε καὶ ἔσχεθεν ἱεμένην περ,
urn:cts:greekLit:tlg0012.tlg002.omar:22.410	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:22.411	“ἐν θυμῷ, γρηῦ, χαῖρε καὶ ἴσχεο μηδ' ὀλόλυζε:
urn:cts:greekLit:tlg0012.tlg002.omar:22.412	οὐχ ὁσίη κταμένοισιν ἐπ' ἀνδράσιν εὐχετάασθαι.
urn:cts:greekLit:tlg0012.tlg002.omar:22.413	τούσδε δὲ μοῖρ' ἐδάμασσε θεῶν καὶ σχέτλια ἔργα:
urn:cts:greekLit:tlg0012.tlg002.omar:22.414	οὔ τινα γὰρ τίεσκον ἐπιχθονίων ἀνθρώπων,
urn:cts:greekLit:tlg0012.tlg002.omar:22.415	οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο:
urn:cts:greekLit:tlg0012.tlg002.omar:22.416	τῷ καὶ ἀτασθαλίῃσιν ἀεικέα πότμον ἐπέσπον.
urn:cts:greekLit:tlg0012.tlg002.omar:22.417	ἀλλ' ἄγε μοι σὺ γυναῖκας ἐνὶ μεγάροις κατάλεξον,
urn:cts:greekLit:tlg0012.tlg002.omar:22.418	αἵ τέ μ' ἀτιμάζουσι καὶ αἳ νηλείτιδές εἰσιν.”
urn:cts:greekLit:tlg0012.tlg002.omar:22.419	τὸν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:22.420	“τοιγὰρ ἐγώ τοι,  τέκνον, ἀληθείην καταλέξω.
urn:cts:greekLit:tlg0012.tlg002.omar:22.421	πεντήκοντά τοί εἰσιν ἐνὶ μεγάροισι γυναῖκες
urn:cts:greekLit:tlg0012.tlg002.omar:22.422	δμῳαί, τὰς μέν τ' ἔργα διδάξαμεν ἐργάζεσθαι,
urn:cts:greekLit:tlg0012.tlg002.omar:22.423	εἴριά τε ξαίνειν καὶ δουλοσύνην ἀνέχεσθαι:
urn:cts:greekLit:tlg0012.tlg002.omar:22.424	τάων δώδεκα πᾶσαι ἀναιδείης ἐπέβησαν,
urn:cts:greekLit:tlg0012.tlg002.omar:22.425	οὔτ' ἐμὲ τίουσαι οὔτ' αὐτὴν Πηνελόπειαν.
urn:cts:greekLit:tlg0012.tlg002.omar:22.426	Τηλέμαχος δὲ νέον μὲν ἀέξετο, οὐδέ ἑ μήτηρ
urn:cts:greekLit:tlg0012.tlg002.omar:22.427	σημαίνειν εἴασκεν ἐπὶ δμῳῇσι γυναιξίν.
urn:cts:greekLit:tlg0012.tlg002.omar:22.428	ἀλλ' ἄγ' ἐγὼν ἀναβᾶς' ὑπερώϊα σιγαλόεντα
urn:cts:greekLit:tlg0012.tlg002.omar:22.429	εἴπω σῇ ἀλόχῳ, τῇ τις θεὸς ὕπνον ἐπῶρσε.”
urn:cts:greekLit:tlg0012.tlg002.omar:22.430	τὴν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:22.431	“μή πω τήνδ' ἐπέγειρε: σὺ δ' ἐνθάδε εἰπὲ γυναιξὶν
urn:cts:greekLit:tlg0012.tlg002.omar:22.432	ἐλθέμεν, αἵ περ πρόσθεν ἀεικέα μηχανόωντο.”
urn:cts:greekLit:tlg0012.tlg002.omar:22.433	“ὣς ἄρ' ἔφη, γρηὺ̈ς δὲ διὲκ μεγάροιο βεβήκει
urn:cts:greekLit:tlg0012.tlg002.omar:22.434	ἀγγελέουσα γυναιξὶ καὶ ὀτρυνέουσα νέεσθαι.
urn:cts:greekLit:tlg0012.tlg002.omar:22.435	αὐτὰρ ὁ Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.omar:22.436	εἰς ἓ καλεσσάμενος ἔπεα πτερόεντα προσηύδα:
urn:cts:greekLit:tlg0012.tlg002.omar:22.437	“ἄρχετε νῦν νέκυας φορέειν καὶ ἄνωχθε γυναῖκας:
urn:cts:greekLit:tlg0012.tlg002.omar:22.438	αὐτὰρ ἔπειτα θρόνους περικαλλέας ἠδὲ τραπέζας
urn:cts:greekLit:tlg0012.tlg002.omar:22.439	ὕδατι καὶ σπόγγοισι πολυτρήτοισι καθαίρειν.
urn:cts:greekLit:tlg0012.tlg002.omar:22.440	αὐτὰρ ἐπὴν δὴ πάντα δόμον κατακοσμήσησθε,
urn:cts:greekLit:tlg0012.tlg002.omar:22.441	δμῳὰς ἐξαγαγόντες ἐϋσταθέος μεγάροιο,
urn:cts:greekLit:tlg0012.tlg002.omar:22.442	μεσσηγύς τε θόλου καὶ ἀμύμονος ἕρκεος αὐλῆς,
urn:cts:greekLit:tlg0012.tlg002.omar:22.443	θεινέμεναι ξίφεσιν τανυήκεσιν, εἰς ὅ κε πασέων
urn:cts:greekLit:tlg0012.tlg002.omar:22.444	ψυχὰς ἐξαφέλησθε καὶ ἐκλελάθωντ' ̓Αφροδίτης,
urn:cts:greekLit:tlg0012.tlg002.omar:22.445	τὴν ἄρ' ὑπὸ μνηστῆρσιν ἔχον μίσγοντό τε λάθρη.”
urn:cts:greekLit:tlg0012.tlg002.omar:22.446	“ὣς ἔφαθ', αἱ δὲ γυναῖκες ἀολλέες ἦλθον ἅπασαι,
urn:cts:greekLit:tlg0012.tlg002.omar:22.447	αἴν' ὀλοφυρόμεναι, θαλερὸν κατὰ δάκρυ χέουσαι.
urn:cts:greekLit:tlg0012.tlg002.omar:22.448	πρῶτα μὲν οὖν νέκυας φόρεον κατατεθνηῶτας,
urn:cts:greekLit:tlg0012.tlg002.omar:22.449	κὰδ δ' ἄρ' ὑπ' αἰθούσῃ τίθεσαν εὐερκέος αὐλῆς,
urn:cts:greekLit:tlg0012.tlg002.omar:22.450	ἀλλήλοισιν ἐρείδουσαι: σήμαινε δ' ̓Οδυσσεὺς
urn:cts:greekLit:tlg0012.tlg002.omar:22.451	αὐτὸς ἐπισπέρχων:  ταὶ δ' ἐκφόρεον καὶ ἀνάγκῃ.
urn:cts:greekLit:tlg0012.tlg002.omar:22.452	αὐτὰρ ἔπειτα θρόνους περικαλλέας ἠδὲ τραπέζας
urn:cts:greekLit:tlg0012.tlg002.omar:22.453	ὕδατι καὶ σπόγγοισι πολυτρήτοισι κάθαιρον.
urn:cts:greekLit:tlg0012.tlg002.omar:22.454	αὐτὰρ Τηλέμαχος καὶ βουκόλος ἠδὲ συβώτῃς
urn:cts:greekLit:tlg0012.tlg002.omar:22.455	λίστροισιν δάπεδον πύκα ποιητοῖο δόμοιο
urn:cts:greekLit:tlg0012.tlg002.omar:22.456	ξῦον: ταὶ δ' ἐφόρεον δμῳαί, τίθεσαν δὲ θύραζε.
urn:cts:greekLit:tlg0012.tlg002.omar:22.457	αὐτὰρ ἐπειδὴ πᾶν μέγαρον διεκοσμήσαντο,
urn:cts:greekLit:tlg0012.tlg002.omar:22.458	δμῳὰς δ' ἐξαγαγόντες ἐϋσταθέος μεγάροιο,
urn:cts:greekLit:tlg0012.tlg002.omar:22.459	μεσσηγύς τε θόλου καὶ ἀμύμονος ἕρκεος αὐλῆς,
urn:cts:greekLit:tlg0012.tlg002.omar:22.460	εἴλεον ἐν στείνει,  ὅθεν οὔ πως ἦεν ἀλύξαι.
urn:cts:greekLit:tlg0012.tlg002.omar:22.461	τοῖσι δὲ Τηλέμαχος πεπνυμένος ἦρχ' ἀγορεύειν:
urn:cts:greekLit:tlg0012.tlg002.omar:22.462	“μὴ μὲν δὴ καθαρῷ θανάτῳ ἀπὸ θυμὸν ἑλοίμην
urn:cts:greekLit:tlg0012.tlg002.omar:22.463	τάων, αἳ δὴ ἐμῇ κεφαλῇ κατ' ὀνείδεα χεῦαν
urn:cts:greekLit:tlg0012.tlg002.omar:22.464	μητέρι θ' ἡμετέρῃ παρά τε μνηστῆρσιν ἴαυον.”
urn:cts:greekLit:tlg0012.tlg002.omar:22.465	ὣς ἄρ' ἔφη,  καὶ πεῖσμα νεὸς κυανοπρῴροιο
urn:cts:greekLit:tlg0012.tlg002.omar:22.466	κίονος ἐξάψας μεγάλης περίβαλλε θόλοιο,
urn:cts:greekLit:tlg0012.tlg002.omar:22.467	ὑψός' ἐπεντανύσας, μή τις ποσὶν οὖδας ἵκοιτο.
urn:cts:greekLit:tlg0012.tlg002.omar:22.468	ὡς δ' ὅτ' ἂν ἢ κίχλαι τανυσίπτεροι ἠὲ πέλειαι
urn:cts:greekLit:tlg0012.tlg002.omar:22.469	ἕρκει ἐνιπλήξωσι, τό θ' ἑστήκῃ ἐνὶ θάμνῳ,
urn:cts:greekLit:tlg0012.tlg002.omar:22.470	αὖλιν ἐσιέμεναι,  στυγερὸς δ' ὑπεδέξατο κοῖτος,
urn:cts:greekLit:tlg0012.tlg002.omar:22.471	ὣς αἵ γ' ἑξείης κεφαλὰς ἔχον, ἀμφὶ δὲ πάσαις
urn:cts:greekLit:tlg0012.tlg002.omar:22.472	δειρῇσι βρόχοι ἦσαν, ὅπως οἴκτιστα θάνοιεν.
urn:cts:greekLit:tlg0012.tlg002.omar:22.473	ἤσπαιρον δὲ πόδεσσι μίνυνθά περ οὔ τι μάλα δήν.
urn:cts:greekLit:tlg0012.tlg002.omar:22.474	ἐκ δὲ Μελάνθιον ἦγον ἀνὰ πρόθυρόν τε καὶ αὐλήν:
urn:cts:greekLit:tlg0012.tlg002.omar:22.475	τοῦ δ' ἀπὸ μὲν ῥῖνάς τε καὶ οὔατα νηλέϊ χαλκῷ
urn:cts:greekLit:tlg0012.tlg002.omar:22.476	τάμνον, μήδεά τ' ἐξέρυσαν, κυσὶν ὠμὰ δάσασθαι,
urn:cts:greekLit:tlg0012.tlg002.omar:22.477	χεῖράς τ' ἠδὲ πόδας κόπτον κεκοτηότι θυμῷ.
urn:cts:greekLit:tlg0012.tlg002.omar:22.478	οἱ μὲν ἔπειτ' ἀπονιψάμενοι χεῖράς τε πόδας τε
urn:cts:greekLit:tlg0012.tlg002.omar:22.479	εἰς ̓Οδυσῆα δόμονδε κίον, τετέλεστο δὲ ἔργον:
urn:cts:greekLit:tlg0012.tlg002.omar:22.480	αὐτὰρ ὅ γε προσέειπε φίλην τροφὸν Εὐρύκλειαν:
urn:cts:greekLit:tlg0012.tlg002.omar:22.481	“οἶσε θέειον, γρηύ̈, κακῶν ἄκος, οἶσε δέ μοι πῦρ,
urn:cts:greekLit:tlg0012.tlg002.omar:22.482	ὄφρα θεειώσω μέγαρον: σὺ δὲ Πηνελόπειαν
urn:cts:greekLit:tlg0012.tlg002.omar:22.483	ἐλθεῖν ἐνθάδ' ἄνωχθι σὺν ἀμφιπόλοισι γυναιξί:
urn:cts:greekLit:tlg0012.tlg002.omar:22.484	πάσας δ' ὄτρυνον δμῳὰς κατὰ δῶμα νέεσθαι.”
urn:cts:greekLit:tlg0012.tlg002.omar:22.485	τὸν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:22.486	“ναὶ δὴ ταῦτά γε, τέκνον ἐμόν, κατὰ μοῖραν ἔειπες.
urn:cts:greekLit:tlg0012.tlg002.omar:22.487	ἀλλ' ἄγε τοι χλαῖνάν τε χιτῶνά τε εἵματ' ἐνείκω,
urn:cts:greekLit:tlg0012.tlg002.omar:22.488	μηδ' οὕτω ῥάκεσιν πεπυκασμένος εὐρέας ὤμους
urn:cts:greekLit:tlg0012.tlg002.omar:22.489	ἕσταθ' ἐνὶ μεγάροισι: νεμεσσητὸν δέ κεν εἴη.”
urn:cts:greekLit:tlg0012.tlg002.omar:22.490	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:22.491	“πῦρ νῦν μοι πρώτιστον ἐνὶ μεγάροισι γενέσθω.”
urn:cts:greekLit:tlg0012.tlg002.omar:22.492	ὣς ἔφατ', οὐδ' ἀπίθησε φίλη τροφὸς Εὐρύκλεια,
urn:cts:greekLit:tlg0012.tlg002.omar:22.493	ἤνεικεν δ' ἄρα πῦρ καὶ θήϊον: αὐτὰρ ̓Οδυσσεὺς
urn:cts:greekLit:tlg0012.tlg002.omar:22.494	εὖ διεθείωσεν μέγαρον καὶ δῶμα καὶ αὐλήν.
urn:cts:greekLit:tlg0012.tlg002.omar:22.495	γρηὺ̈ς δ' αὖτ' ἀπέβη διὰ δώματα κάλ' ̓Οδυσῆος
urn:cts:greekLit:tlg0012.tlg002.omar:22.496	ἀγγελέουσα γυναιξὶ καὶ ὀτρυνέουσα νέεσθαι:
urn:cts:greekLit:tlg0012.tlg002.omar:22.497	αἱ δ' ἴσαν ἐκ μεγάροιο δάος μετὰ χερσὶν ἔχουσαι.
urn:cts:greekLit:tlg0012.tlg002.omar:22.498	αἱ μὲν ἄρ' ἀμφεχέοντο καὶ ἠσπάζοντ' ̓Οδυσῆα,
urn:cts:greekLit:tlg0012.tlg002.omar:22.499	καὶ κύνεον ἀγαπαξόμεναι κεφαλήν τε καὶ ὤμους
urn:cts:greekLit:tlg0012.tlg002.omar:22.500	χεῖράς τ' αἰνύμεναι: τὸν δὲ γλυκὺς ἵμερος ᾕρει
urn:cts:greekLit:tlg0012.tlg002.omar:22.501	κλαυθμοῦ καὶ στοναχῆς, γίγνωσκε δ' ἄρα φρεσὶ πάσας.
urn:cts:greekLit:tlg0012.tlg002.omar:23.1	γρηὺ̈ς δ' εἰς ὑπερῷ' ἀνεβήσετο καγχαλόωσα,
urn:cts:greekLit:tlg0012.tlg002.omar:23.2	δεσποίνῃ ἐρέουσα φίλον πόσιν ἔνδον ἐόντα:
urn:cts:greekLit:tlg0012.tlg002.omar:23.3	γούνατα δ' ἐρρώσαντο, πόδες δ' ὑπερικταίνοντο.
urn:cts:greekLit:tlg0012.tlg002.omar:23.4	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
urn:cts:greekLit:tlg0012.tlg002.omar:23.5	“ἔγρεο,  Πηνελόπεια, φίλον τέκος, ὄφρα ἴδηαι
urn:cts:greekLit:tlg0012.tlg002.omar:23.6	ὀφθαλμοῖσι τεοῖσι τά τ' ἔλδεαι ἤματα πάντα.
urn:cts:greekLit:tlg0012.tlg002.omar:23.7	ἦλθ' ̓Οδυσεὺς καὶ οἶκον ἱκάνεται, ὀψέ περ ἐλθών.
urn:cts:greekLit:tlg0012.tlg002.omar:23.8	μνηστῆρας δ' ἔκτεινεν ἀγήνορας, οἵ θ' ἑὸν οἶκον
urn:cts:greekLit:tlg0012.tlg002.omar:23.9	κήδεσκον καὶ κτήματ' ἔδον βιόωντό τε παῖδα.”
urn:cts:greekLit:tlg0012.tlg002.omar:23.10	τὴν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.11	“μαῖα φίλη, μάργην σε θεοὶ θέσαν, οἵ τε δύνανται
urn:cts:greekLit:tlg0012.tlg002.omar:23.12	ἄφρονα ποιῆσαι καὶ ἐπίφρονά περ μάλ' ἐόντα,
urn:cts:greekLit:tlg0012.tlg002.omar:23.13	καί τε χαλιφρονέοντα σαοφροσύνης ἐπέβησαν:
urn:cts:greekLit:tlg0012.tlg002.omar:23.14	οἵ σέ περ ἔβλαψαν: πρὶν δὲ φρένας αἰσίμη ἦσθα.
urn:cts:greekLit:tlg0012.tlg002.omar:23.15	τίπτε με λωβεύεις πολυπενθέα θυμὸν ἔχουσαν
urn:cts:greekLit:tlg0012.tlg002.omar:23.16	ταῦτα παρὲξ ἐρέουσα καὶ ἐξ ὕπνου μ' ἀνεγείρεις
urn:cts:greekLit:tlg0012.tlg002.omar:23.17	ἡδέος, ὅς μ' ἐπέδησε φίλα βλέφαρ' ἀμφικαλύψας;
urn:cts:greekLit:tlg0012.tlg002.omar:23.18	οὐ γάρ πω τοιόνδε κατέδραθον, ἐξ οὗ ̓Οδυσσεὺς
urn:cts:greekLit:tlg0012.tlg002.omar:23.19	ᾤχετ' ἐποψόμενος Κακοί̈λιον οὐκ ὀνομαστήν.
urn:cts:greekLit:tlg0012.tlg002.omar:23.20	ἀλλ' ἄγε νῦν κατάβηθι καὶ ἂψ ἔρχευ μέγαρόνδε.
urn:cts:greekLit:tlg0012.tlg002.omar:23.21	εἰ γάρ τίς μ' ἄλλη γε γυναικῶν, αἵ μοι ἔασι,
urn:cts:greekLit:tlg0012.tlg002.omar:23.22	ταῦτ' ἐλθοῦς' ἤγγειλε καὶ ἐξ ὕπνου ἀνέγειρεν,
urn:cts:greekLit:tlg0012.tlg002.omar:23.23	τῷ κε τάχα στυγερῶς μιν ἐγὼν ἀπέπεμψα νέεσθαι
urn:cts:greekLit:tlg0012.tlg002.omar:23.24	αὖτις ἔσω μέγαρον: σὲ δὲ τοῦτό γε γῆρας ὀνήσει.”
urn:cts:greekLit:tlg0012.tlg002.omar:23.25	τὴν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:23.26	“οὔ τί σε λωβεύω, τέκνον φίλον, ἀλλ' ἔτυμόν τοι
urn:cts:greekLit:tlg0012.tlg002.omar:23.27	ἦλθ' ̓Οδυσεὺς καὶ οἶκον ἱκάνεται, ὡς ἀγορεύω,
urn:cts:greekLit:tlg0012.tlg002.omar:23.28	ὁ ξεῖνος, τὸν πάντες ἀτίμων ἐν μεγάροισι.
urn:cts:greekLit:tlg0012.tlg002.omar:23.29	Τηλέμαχος δ' ἄρα μιν πάλαι ᾔδεεν ἔνδον ἐόντα,
urn:cts:greekLit:tlg0012.tlg002.omar:23.30	ἀλλὰ σαοφροσύνῃσι νοήματα πατρὸς ἔκευθεν,
urn:cts:greekLit:tlg0012.tlg002.omar:23.31	ὄφρ' ἀνδρῶν τίσαιτο βίην ὑπερηνορεόντων.”
urn:cts:greekLit:tlg0012.tlg002.omar:23.32	ὣς ἔφαθ', ἡ δ' ἐχάρη καὶ ἀπὸ λέκτροιο θοροῦσα
urn:cts:greekLit:tlg0012.tlg002.omar:23.33	γρηὶ̈ περιπλέχθη, βλεφάρων δ' ἀπὸ δάκρυον ἧκεν:
urn:cts:greekLit:tlg0012.tlg002.omar:23.34	καί μιν φωνήσας' ἔπεα πτερόεντα προσηύδα:
urn:cts:greekLit:tlg0012.tlg002.omar:23.35	“εἰ δ' ἄγε δή μοι,  μαῖα φίλη, νημερτὲς ἐνίσπες,
urn:cts:greekLit:tlg0012.tlg002.omar:23.36	εἰ ἐτεὸν δὴ οἶκον ἱκάνεται, ὡς ἀγορεύεις,
urn:cts:greekLit:tlg0012.tlg002.omar:23.37	ὅππως δὴ μνηστῆρσιν ἀναιδέσι χεῖρας ἐφῆκε
urn:cts:greekLit:tlg0012.tlg002.omar:23.38	μοῦνος ἐών, οἱ δ' αἰὲν ἀολλέες ἔνδον ἔμιμνον.”
urn:cts:greekLit:tlg0012.tlg002.omar:23.39	τὴν δ' αὖτε προσέειπε φίλη τροφὸς Εὐρύκλεια:
urn:cts:greekLit:tlg0012.tlg002.omar:23.40	“οὐκ ἴδον,  οὐ πυθόμην, ἀλλὰ στόνον οἶον ἄκουσα
urn:cts:greekLit:tlg0012.tlg002.omar:23.41	κτεινομένων: ἡμεῖς δὲ μυχῷ θαλάμων εὐπήκτων
urn:cts:greekLit:tlg0012.tlg002.omar:23.42	ἥμεθ' ἀτυζόμεναι, σανίδες δ' ἔχον εὖ ἀραρυῖαι,
urn:cts:greekLit:tlg0012.tlg002.omar:23.43	πρίν γ' ὅτε δή με σὸς υἱὸς ἀπὸ μεγάροιο κάλεσσε
urn:cts:greekLit:tlg0012.tlg002.omar:23.44	Τηλέμαχος: τὸν γάρ ῥα πατὴρ προέηκε καλέσσαι.
urn:cts:greekLit:tlg0012.tlg002.omar:23.45	εὗρον ἔπειτ' ̓Οδυσῆα μετὰ κταμένοισι νέκυσσιν
urn:cts:greekLit:tlg0012.tlg002.omar:23.46	ἑσταόθ': οἱ δέ μιν ἀμφί, κραταίπεδον οὖδας ἔχοντες,
urn:cts:greekLit:tlg0012.tlg002.omar:23.47	κείατ' ἐπ' ἀλλήλοισιν: ἰδοῦσά κε θυμὸν ἰάνθης.
urn:cts:greekLit:tlg0012.tlg002.omar:23.48	νῦν δ' οἱ μὲν δὴ πάντες ἐπ' αὐλείῃσι θύρῃσιν
urn:cts:greekLit:tlg0012.tlg002.omar:23.50	ἀθρόοι,  αὐτὰρ ὁ δῶμα θεειοῦται περικαλλές,
urn:cts:greekLit:tlg0012.tlg002.omar:23.51	πῦρ μέγα κηάμενος: σὲ δέ με προέηκε καλέσσαι.
urn:cts:greekLit:tlg0012.tlg002.omar:23.52	ἀλλ' ἕπευ, ὄφρα σφῶϊν ἐϋφροσύνης ἐπιβῆτον
urn:cts:greekLit:tlg0012.tlg002.omar:23.53	ἀμφοτέρω φίλον ἦτορ, ἐπεὶ κακὰ πολλὰ πέποσθε.
urn:cts:greekLit:tlg0012.tlg002.omar:23.54	νῦν δ' ἤδη τόδε μακρὸν ἐέλδωρ ἐκτετέλεσται:
urn:cts:greekLit:tlg0012.tlg002.omar:23.55	ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ
urn:cts:greekLit:tlg0012.tlg002.omar:23.56	καὶ παῖδ' ἐν μεγάροισι: κακῶς δ' οἵ πέρ μιν ἔρεζον
urn:cts:greekLit:tlg0012.tlg002.omar:23.57	μνηστῆρες, τοὺς πάντας ἐτίσατο ᾧ ἐνὶ οἴκῳ.”
urn:cts:greekLit:tlg0012.tlg002.omar:23.58	τὴν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.59	“μαῖα φίλη, μή πω μέγ' ἐπεύχεο καγχαλόωσα.
urn:cts:greekLit:tlg0012.tlg002.omar:23.60	οἶσθα γὰρ ὥς κ' ἀσπαστὸς ἐνὶ μεγάροισι φανείη
urn:cts:greekLit:tlg0012.tlg002.omar:23.61	πᾶσι, μάλιστα δ' ἐμοί τε καὶ υἱέϊ, τὸν τεκόμεσθα:
urn:cts:greekLit:tlg0012.tlg002.omar:23.62	ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις,
urn:cts:greekLit:tlg0012.tlg002.omar:23.63	ἀλλά τις ἀθανάτων κτεῖνε μνηστῆρας ἀγαυούς,
urn:cts:greekLit:tlg0012.tlg002.omar:23.64	ὕβριν ἀγασσάμενος θυμαλγέα καὶ κακὰ ἔργα.
urn:cts:greekLit:tlg0012.tlg002.omar:23.65	οὔ τινα γὰρ τίεσκον ἐπιχθονίων ἀνθρώπων,
urn:cts:greekLit:tlg0012.tlg002.omar:23.66	οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο:
urn:cts:greekLit:tlg0012.tlg002.omar:23.67	τῷ δι' ἀτασθαλίας ἔπαθον κακόν: αὐτὰρ ̓Οδυσσεὺς
urn:cts:greekLit:tlg0012.tlg002.omar:23.68	ὤλεσε τηλοῦ νόστον ̓Αχαιί̈δος, ὤλετο δ' αὐτός.”
urn:cts:greekLit:tlg0012.tlg002.omar:23.69	τὴν δ' ἠμείβετ' ἔπειτα φίλη τροφὸς Εὐρύκλεια:
urn:cts:greekLit:tlg0012.tlg002.omar:23.70	“τέκνον ἐμόν,  ποῖόν σε ἔπος φύγεν ἕρκος ὀδόντων,
urn:cts:greekLit:tlg0012.tlg002.omar:23.71	ἣ πόσιν ἔνδον ἐόντα παρ' ἐσχάρῃ οὔ ποτ' ἔφησθα
urn:cts:greekLit:tlg0012.tlg002.omar:23.72	οἴκαδ' ἐλεύσεσθαι: θυμὸς δέ τοι αἰὲν ἄπιστος.
urn:cts:greekLit:tlg0012.tlg002.omar:23.73	ἀλλ' ἄγε τοι καὶ σῆμα ἀριφραδὲς ἄλλο τι εἴπω,
urn:cts:greekLit:tlg0012.tlg002.omar:23.74	οὐλήν, τήν ποτέ μιν σῦς ἤλασε λευκῷ ὀδόντι.
urn:cts:greekLit:tlg0012.tlg002.omar:23.75	τὴν ἀπονίζουσα φρασάμην,  ἔθελον δὲ σοὶ αὐτῇ
urn:cts:greekLit:tlg0012.tlg002.omar:23.76	εἰπέμεν: ἀλλά με κεῖνος ἑλὼν ἐπὶ μάστακα χερσὶν
urn:cts:greekLit:tlg0012.tlg002.omar:23.77	οὐκ ἔα εἰπέμεναι πολυϊδρείῃσι νόοιο.
urn:cts:greekLit:tlg0012.tlg002.omar:23.78	ἀλλ' ἕπευ: αὐτὰρ ἐγὼν ἐμέθεν περιδώσομαι αὐτῆς,
urn:cts:greekLit:tlg0012.tlg002.omar:23.79	αἴ κέν ς' ἐξαπάφω, κτεῖναί μ' οἰκτίστῳ ὀλέθρῳ.”
urn:cts:greekLit:tlg0012.tlg002.omar:23.80	τὴν δ' ἠμείβετ' ἔπειτα περίφρων Πηνελόπεια:
urn:cts:greekLit:tlg0012.tlg002.omar:23.81	“μαῖα φίλη, χαλεπόν σε θεῶν αἰειγενετάων
urn:cts:greekLit:tlg0012.tlg002.omar:23.82	δήνεα εἴρυσθαι, μὰλα περ πολύϊδριν ἐοῦσαν.
urn:cts:greekLit:tlg0012.tlg002.omar:23.83	ἀλλ' ἔμπης ἴομεν μετὰ παῖδ' ἐμόν, ὄφρα ἴδωμαι
urn:cts:greekLit:tlg0012.tlg002.omar:23.84	ἄνδρας μνηστῆρας τεθνηότας, ἠδ' ὃς ἔπεφνεν.”
urn:cts:greekLit:tlg0012.tlg002.omar:23.85	ὣς φαμένη κατέβαιν' ὑπερώϊα: πολλὰ δέ οἱ κῆρ
urn:cts:greekLit:tlg0012.tlg002.omar:23.86	ὥρμαιν', ἢ ἀπάνευθε φίλον πόσιν ἐξερεείνοι,
urn:cts:greekLit:tlg0012.tlg002.omar:23.87	ἦ παρστᾶσα κύσειε κάρη καὶ χεῖρε λαβοῦσα.
urn:cts:greekLit:tlg0012.tlg002.omar:23.88	ἡ δ' ἐπεὶ εἰσῆλθεν καὶ ὑπέρβη λάϊνον οὐδόν,
urn:cts:greekLit:tlg0012.tlg002.omar:23.89	ἕζετ' ἔπειτ' ̓Οδυσῆος ἐναντίη, ἐν πυρὸς αὐγῇ,
urn:cts:greekLit:tlg0012.tlg002.omar:23.90	τοίχου τοῦ ἑτέρου: ὁ δ' ἄρα πρὸς κίονα μακρὴν
urn:cts:greekLit:tlg0012.tlg002.omar:23.91	ἧστο κάτω ὁρόων, ποτιδέγμενος εἴ τί μιν εἴποι
urn:cts:greekLit:tlg0012.tlg002.omar:23.92	ἰφθίμη παράκοιτις, ἐπεὶ ἴδεν ὀφθαλμοῖσιν.
urn:cts:greekLit:tlg0012.tlg002.omar:23.93	ἡ δ' ἄνεω δὴν ἧστο, τάφος δέ οἱ ἦτορ ἵκανεν:
urn:cts:greekLit:tlg0012.tlg002.omar:23.94	ὄψει δ' ἄλλοτε μέν μιν ἐνωπαδίως ἐσίδεσκεν,
urn:cts:greekLit:tlg0012.tlg002.omar:23.95	ἄλλοτε δ' ἀγνώσασκε κακὰ χροὶ̈ εἵματ' ἔχοντα.
urn:cts:greekLit:tlg0012.tlg002.omar:23.96	Τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαξε:
urn:cts:greekLit:tlg0012.tlg002.omar:23.97	“μῆτερ ἐμή, δύσμητερ, ἀπηνέα θυμὸν ἔχουσα,
urn:cts:greekLit:tlg0012.tlg002.omar:23.98	τίφθ' οὕτω πατρὸς νοσφίζεαι, οὐδὲ παρ' αὐτὸν
urn:cts:greekLit:tlg0012.tlg002.omar:23.99	ἑζομένη μύθοισιν ἀνείρεαι οὐδὲ μεταλλᾷς;
urn:cts:greekLit:tlg0012.tlg002.omar:23.100	οὐ μέν κ' ἄλλη γ' ὧδε γυνὴ τετληότι θυμῷ
urn:cts:greekLit:tlg0012.tlg002.omar:23.101	ἀνδρὸς ἀφεσταίη, ὅς οἱ κακὰ πολλὰ μογήσας
urn:cts:greekLit:tlg0012.tlg002.omar:23.102	ἔλθοι ἐεικοστῷ ἔτεϊ ἐς πατρίδα γαῖαν:
urn:cts:greekLit:tlg0012.tlg002.omar:23.103	σοὶ δ' αἰεὶ κραδίη στερεωτέρη ἐστὶ λίθοιο.”
urn:cts:greekLit:tlg0012.tlg002.omar:23.104	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.105	“τέκνον ἐμόν,  θυμός μοι ἐνὶ στήθεσσι τέθηπεν,
urn:cts:greekLit:tlg0012.tlg002.omar:23.106	οὐδέ τι προσφάσθαι δύναμαι ἔπος οὐδ' ἐρέεσθαι
urn:cts:greekLit:tlg0012.tlg002.omar:23.107	οὐδ' εἰς ὦπα ἰδέσθαι ἐναντίον. εἰ δ' ἐτεὸν δὴ
urn:cts:greekLit:tlg0012.tlg002.omar:23.108	ἔστ' ̓Οδυσεὺς καὶ οἶκον ἱκάνεται, ἦ μάλα νῶϊ
urn:cts:greekLit:tlg0012.tlg002.omar:23.109	γνωσόμεθ' ἀλλήλων καὶ λώϊον: ἔστι γὰρ ἡμῖν
urn:cts:greekLit:tlg0012.tlg002.omar:23.110	σήμαθ',  ἃ δὴ καὶ νῶϊ κεκρυμμένα ἴδμεν ἀπ' ἄλλων.”
urn:cts:greekLit:tlg0012.tlg002.omar:23.111	ὣς φάτο, μείδησεν δὲ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:23.112	αἶψα δὲ Τηλέμαχον ἔπεα πτερόεντα προσηύδα:
urn:cts:greekLit:tlg0012.tlg002.omar:23.113	“Τηλέμαχ', ἦ τοι μητέρ' ἐνὶ μεγάροισιν ἔασον
urn:cts:greekLit:tlg0012.tlg002.omar:23.114	πειράζειν ἐμέθεν: τάχα δὲ φράσεται καὶ ἄρειον.
urn:cts:greekLit:tlg0012.tlg002.omar:23.115	νῦν δ' ὅττι ῥυπόω,  κακὰ δὲ χροὶ̈ εἵματα εἷμαι,
urn:cts:greekLit:tlg0012.tlg002.omar:23.116	τοὔνεκ' ἀτιμάζει με καὶ οὔ πω φησὶ τὸν εἶναι.
urn:cts:greekLit:tlg0012.tlg002.omar:23.117	ἡμεῖς δὲ φραζώμεθ' ὅπως ὄχ' ἄριστα γένηται.
urn:cts:greekLit:tlg0012.tlg002.omar:23.118	καὶ γάρ τίς θ' ἕνα φῶτα κατακτείνας ἐνὶ δήμῳ,
urn:cts:greekLit:tlg0012.tlg002.omar:23.119	ᾧ μὴ πολλοὶ ἔωσιν ἀοσσητῆρες ὀπίσσω,
urn:cts:greekLit:tlg0012.tlg002.omar:23.120	φεύγει πηούς τε προλιπὼν καὶ πατρίδα γαῖαν:
urn:cts:greekLit:tlg0012.tlg002.omar:23.121	ἡμεῖς δ' ἕρμα πόληος ἀπέκταμεν, οἳ μέγ' ἄριστοι
urn:cts:greekLit:tlg0012.tlg002.omar:23.122	κούρων εἰν ̓Ιθάκῃ: τὰ δέ σε φράζεσθαι ἄνωγα.”
urn:cts:greekLit:tlg0012.tlg002.omar:23.123	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:23.124	“αὐτὸς ταῦτά γε λεῦσσε, πάτερ φίλε: σὴν γὰρ ἀρίστην
urn:cts:greekLit:tlg0012.tlg002.omar:23.125	μῆτιν ἐπ' ἀνθρώπους φάς' ἔμμεναι,  οὐδέ κέ τίς τοι
urn:cts:greekLit:tlg0012.tlg002.omar:23.126	ἄλλος ἀνὴρ ἐρίσειε καταθνητῶν ἀνθρώπων.
urn:cts:greekLit:tlg0012.tlg002.omar:23.127	ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι
urn:cts:greekLit:tlg0012.tlg002.omar:23.128	ἀλκῆς δευήσεσθαι, ὅση δύναμίς γε πάρεστιν.”
urn:cts:greekLit:tlg0012.tlg002.omar:23.129	τὸν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:23.130	“τοιγὰρ ἐγὼν ἐρέω ὥς μοι δοκεῖ εἶναι ἄριστα.
urn:cts:greekLit:tlg0012.tlg002.omar:23.131	πρῶτα μὲν ἂρ λούσασθε καὶ ἀμφιέσασθε χιτῶνας,
urn:cts:greekLit:tlg0012.tlg002.omar:23.132	δμῳὰς δ' ἐν μεγάροισιν ἀνώγετε εἵμαθ' ἑλέσθαι:
urn:cts:greekLit:tlg0012.tlg002.omar:23.133	αὐτὰρ θεῖος ἀοιδὸς ἔχων φόρμιγγα λίγειαν
urn:cts:greekLit:tlg0012.tlg002.omar:23.134	ἡμῖν ἡγείσθω φιλοπαίγμονος ὀρχηθμοῖο,
urn:cts:greekLit:tlg0012.tlg002.omar:23.135	ὥς κέν τις φαίη γάμον ἔμμεναι ἐκτὸς ἀκούων,
urn:cts:greekLit:tlg0012.tlg002.omar:23.136	ἢ ἀν' ὁδὸν στείχων, ἢ οἳ περιναιετάουσι:
urn:cts:greekLit:tlg0012.tlg002.omar:23.137	μὴ πρόσθε κλέος εὐρὺ φόνου κατὰ ἄστυ γένηται
urn:cts:greekLit:tlg0012.tlg002.omar:23.138	ἀνδρῶν μνηστήρων, πρίν γ' ἡμέας ἐλθέμεν ἔξω
urn:cts:greekLit:tlg0012.tlg002.omar:23.139	ἀγρὸν ἐς ἡμέτερον πολυδένδρεον: ἔνθα δ' ἔπειτα
urn:cts:greekLit:tlg0012.tlg002.omar:23.140	φρασσόμεθ' ὅττι κε κέρδος ̓Ολύμπιος ἐγγυαλίξῃ.”
urn:cts:greekLit:tlg0012.tlg002.omar:23.141	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο
urn:cts:greekLit:tlg0012.tlg002.omar:23.142	πρῶτα μὲν οὖν λούσαντο καὶ ἀμφιέσαντο χιτῶνας,
urn:cts:greekLit:tlg0012.tlg002.omar:23.143	ὅπλισθεν δὲ γυναῖκες: ὁ δ' εἵλετο θεῖος ἀοιδὸς
urn:cts:greekLit:tlg0012.tlg002.omar:23.144	φόρμιγγα γλαφυρήν, ἐν δέ σφισιν ἵμερον ὦρσε
urn:cts:greekLit:tlg0012.tlg002.omar:23.145	μολπῆς τε γλυκερῆς καὶ ἀμύμονος ὀρχηθμοῖο.
urn:cts:greekLit:tlg0012.tlg002.omar:23.146	τοῖσιν δὲ μέγα δῶμα περιστεναχίζετο ποσσὶν
urn:cts:greekLit:tlg0012.tlg002.omar:23.147	ἀνδρῶν παιζόντων καλλιζώνων τε γυναικῶν.
urn:cts:greekLit:tlg0012.tlg002.omar:23.148	ὧδε δέ τις εἴπεσκε δόμων ἔκτοσθεν ἀκούων:
urn:cts:greekLit:tlg0012.tlg002.omar:23.149	“ἦ μάλα δή τις ἔγημε πολυμνήστην βασίλειαν:
urn:cts:greekLit:tlg0012.tlg002.omar:23.150	σχετλίη,  οὐδ' ἔτλη πόσιος οὗ κουριδίοιο
urn:cts:greekLit:tlg0012.tlg002.omar:23.151	εἴρυσθαι μέγα δῶμα διαμπερές, ἧος ἵκοιτο.”
urn:cts:greekLit:tlg0012.tlg002.omar:23.152	ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
urn:cts:greekLit:tlg0012.tlg002.omar:23.153	αὐτὰρ ̓Οδυσσῆα μεγαλήτορα ᾧ ἐνὶ οἴκῳ
urn:cts:greekLit:tlg0012.tlg002.omar:23.154	Εὐρυνόμη ταμίη λοῦσεν καὶ χρῖσεν ἐλαίῳ,
urn:cts:greekLit:tlg0012.tlg002.omar:23.155	ἀμφὶ δέ μιν φᾶρος καλὸν βάλεν ἠδὲ χιτῶνα:
urn:cts:greekLit:tlg0012.tlg002.omar:23.156	αὐτὰρ κὰκ κεφαλῆς κάλλος πολὺ χεῦεν ̓Αθήνη
urn:cts:greekLit:tlg0012.tlg002.omar:23.157	μείζονά τ' εἰσιδέειν καὶ πάσσονα: κὰδ δὲ κάρητος
urn:cts:greekLit:tlg0012.tlg002.omar:23.158	οὔλας ἧκε κόμας, ὑακινθίνῳ ἄνθει ὁμοίας.
urn:cts:greekLit:tlg0012.tlg002.omar:23.159	ὡς δ' ὅτε τις χρυσὸν περιχεύεται ἀργύρῳ ἀνὴρ
urn:cts:greekLit:tlg0012.tlg002.omar:23.160	ἴδρις,  ὃν ̔́Ηφαιστος δέδαεν καὶ Παλλὰς ̓Αθήνη
urn:cts:greekLit:tlg0012.tlg002.omar:23.161	τέχνην παντοίην, χαρίεντα δὲ ἔργα τελείει:
urn:cts:greekLit:tlg0012.tlg002.omar:23.162	ὣς μὲν τῷ περίχευε χάριν κεφαλῇ τε καὶ ὤμοις.
urn:cts:greekLit:tlg0012.tlg002.omar:23.163	ἐκ δ' ἀσαμίνθου βῆ δέμας ἀθανάτοισιν ὁμοῖος:
urn:cts:greekLit:tlg0012.tlg002.omar:23.164	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη,
urn:cts:greekLit:tlg0012.tlg002.omar:23.165	ἀντίον ἧς ἀλόχου,  καί μιν πρὸς μῦθον ἔειπε:
urn:cts:greekLit:tlg0012.tlg002.omar:23.166	“δαιμονίη, περί σοί γε γυναικῶν θηλυτεράων
urn:cts:greekLit:tlg0012.tlg002.omar:23.167	κῆρ ἀτέραμνον ἔθηκαν ̓Ολύμπια δώματ' ἔχοντες:
urn:cts:greekLit:tlg0012.tlg002.omar:23.168	οὐ μέν κ' ἄλλη γ' ὧδε γυνὴ τετληότι θυμῷ
urn:cts:greekLit:tlg0012.tlg002.omar:23.169	ἀνδρὸς ἀφεσταίη, ὅς οἱ κακὰ πολλὰ μογήσας
urn:cts:greekLit:tlg0012.tlg002.omar:23.170	ἔλθοι ἐεικοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.omar:23.171	ἀλλ' ἄγε μοι, μαῖα, στόρεσον λέχος, ὄφρα καὶ αὐτὸς
urn:cts:greekLit:tlg0012.tlg002.omar:23.172	λέξομαι: ἦ γὰρ τῇ γε σιδήρεον ἐν φρεσὶ ἦτορ.”
urn:cts:greekLit:tlg0012.tlg002.omar:23.173	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.174	“δαιμόνι', οὔτ' ἄρ τι μεγαλίζομαι οὔτ' ἀθερίζω
urn:cts:greekLit:tlg0012.tlg002.omar:23.175	οὔτε λίην ἄγαμαι,  μάλα δ' εὖ οἶδ' οἷος ἔησθα
urn:cts:greekLit:tlg0012.tlg002.omar:23.176	ἐξ ̓Ιθάκης ἐπὶ νηὸς ἰὼν δολιχηρέτμοιο.
urn:cts:greekLit:tlg0012.tlg002.omar:23.177	ἀλλ' ἄγε οἱ στόρεσον πυκινὸν λέχος, Εὐρύκλεια,
urn:cts:greekLit:tlg0012.tlg002.omar:23.178	ἐκτὸς ἐϋσταθέος θαλάμου, τόν ῥ' αὐτὸς ἐποίει:
urn:cts:greekLit:tlg0012.tlg002.omar:23.179	ἔνθα οἱ ἐκθεῖσαι πυκινὸν λέχος ἐμβάλετ' εὐνήν,
urn:cts:greekLit:tlg0012.tlg002.omar:23.180	κώεα καὶ χλαίνας καὶ ῥήγεα σιγαλόεντα.”
urn:cts:greekLit:tlg0012.tlg002.omar:23.181	ὣς ἄρ' ἔφη πόσιος πειρωμένη: αὐτὰρ ̓Οδυσσεὺς
urn:cts:greekLit:tlg0012.tlg002.omar:23.182	ὀχθήσας ἄλοχον προσεφώνεε κεδνὰ ἰδυῖαν:
urn:cts:greekLit:tlg0012.tlg002.omar:23.183	“ὦ γύναι, ἦ μάλα τοῦτο ἔπος θυμαλγὲς ἔειπες:
urn:cts:greekLit:tlg0012.tlg002.omar:23.184	τίς δέ μοι ἄλλοσε θῆκε λέχος; χαλεπὸν δέ κεν εἴη
urn:cts:greekLit:tlg0012.tlg002.omar:23.185	καὶ μάλ' ἐπισταμένῳ,  ὅτε μὴ θεὸς αὐτὸς ἐπελθὼν
urn:cts:greekLit:tlg0012.tlg002.omar:23.186	ῥηϊδίως ἐθέλων θείη ἄλλῃ ἐνὶ χώρῃ.
urn:cts:greekLit:tlg0012.tlg002.omar:23.187	ἀνδρῶν δ' οὔ κέν τις ζωὸς βροτός, οὐδὲ μάλ' ἡβῶν,
urn:cts:greekLit:tlg0012.tlg002.omar:23.188	ῥεῖα μετοχλίσσειεν, ἐπεὶ μέγα σῆμα τέτυκται
urn:cts:greekLit:tlg0012.tlg002.omar:23.189	ἐν λέχει ἀσκητῷ: τὸ δ' ἐγὼ κάμον οὐδέ τις ἄλλος.
urn:cts:greekLit:tlg0012.tlg002.omar:23.190	θάμνος ἔφυ τανύφυλλος ἐλαίης ἕρκεος ἐντός,
urn:cts:greekLit:tlg0012.tlg002.omar:23.191	ἀκμηνὸς θαλέθων: πάχετος δ' ἦν ἠύ̈τε κίων.
urn:cts:greekLit:tlg0012.tlg002.omar:23.192	τῷ δ' ἐγὼ ἀμφιβαλὼν θάλαμον δέμον, ὄφρ' ἐτέλεσσα,
urn:cts:greekLit:tlg0012.tlg002.omar:23.193	πυκνῇσιν λιθάδεσσι, καὶ εὖ καθύπερθεν ἔρεψα,
urn:cts:greekLit:tlg0012.tlg002.omar:23.194	κολλητὰς δ' ἐπέθηκα θύρας, πυκινῶς ἀραρυίας.
urn:cts:greekLit:tlg0012.tlg002.omar:23.195	καὶ τότ' ἔπειτ' ἀπέκοψα κόμην τανυφύλλου ἐλαίης,
urn:cts:greekLit:tlg0012.tlg002.omar:23.196	κορμὸν δ' ἐκ ῥίζης προταμὼν ἀμφέξεσα χαλκῷ
urn:cts:greekLit:tlg0012.tlg002.omar:23.197	εὖ καὶ ἐπισταμένως, καὶ ἐπὶ στάθμην ἴθυνα,
urn:cts:greekLit:tlg0012.tlg002.omar:23.198	ἑρμῖν' ἀσκήσας, τέτρηνα δὲ πάντα τερέτρῳ.
urn:cts:greekLit:tlg0012.tlg002.omar:23.199	ἐκ δὲ τοῦ ἀρχόμενος λέχος ἔξεον, ὄφρ' ἐτέλεσσα,
urn:cts:greekLit:tlg0012.tlg002.omar:23.200	δαιδάλλων χρυσῷ τε καὶ ἀργύρῳ ἠδ' ἐλέφαντι:
urn:cts:greekLit:tlg0012.tlg002.omar:23.201	ἐκ δ' ἐτάνυσσα ἱμάντα βοὸς φοίνικι φαεινόν.
urn:cts:greekLit:tlg0012.tlg002.omar:23.202	οὕτω τοι τόδε σῆμα πιφαύσκομαι: οὐδέ τι οἶδα,
urn:cts:greekLit:tlg0012.tlg002.omar:23.203	ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη
urn:cts:greekLit:tlg0012.tlg002.omar:23.204	ἀνδρῶν ἄλλοσε θῆκε,  ταμὼν ὕπο πυθμέν' ἐλαίης.”
urn:cts:greekLit:tlg0012.tlg002.omar:23.205	ὣς φάτο, τῆς δ' αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:23.206	σήματ' ἀναγνούσῃ τά οἱ ἔμπεδα πέφραδ' ̓Οδυσσεύς:
urn:cts:greekLit:tlg0012.tlg002.omar:23.207	δακρύσασα δ' ἔπειτ' ἰθὺς δράμεν, ἀμφὶ δὲ χεῖρας
urn:cts:greekLit:tlg0012.tlg002.omar:23.208	δειρῇ βάλλ' ̓Οδυσῆϊ, κάρη δ' ἔκυς' ἠδὲ προσηύδα:
urn:cts:greekLit:tlg0012.tlg002.omar:23.209	“μή μοι, ̓Οδυσσεῦ, σκύζευ, ἐπεὶ τά περ ἄλλα μάλιστα
urn:cts:greekLit:tlg0012.tlg002.omar:23.210	ἀνθρώπων πέπνυσο: θεοὶ δ' ὤπαζον ὀϊζύν,
urn:cts:greekLit:tlg0012.tlg002.omar:23.211	οἳ νῶϊν ἀγάσαντο παρ' ἀλλήλοισι μένοντε
urn:cts:greekLit:tlg0012.tlg002.omar:23.212	ἥβης ταρπῆναι καὶ γήραος οὐδὸν ἱκέσθαι.
urn:cts:greekLit:tlg0012.tlg002.omar:23.213	αὐτὰρ μὴ νῦν μοι τόδε χώεο μηδὲ νεμέσσα,
urn:cts:greekLit:tlg0012.tlg002.omar:23.214	οὕνεκά ς' οὐ τὸ πρῶτον, ἐπεὶ ἴδον, ὧδ' ἀγάπησα.
urn:cts:greekLit:tlg0012.tlg002.omar:23.215	αἰεὶ γάρ μοι θυμὸς ἐνὶ στήθεσσι φίλοισιν
urn:cts:greekLit:tlg0012.tlg002.omar:23.216	ἐρρίγει μή τίς με βροτῶν ἀπάφοιτο ἔπεσσιν
urn:cts:greekLit:tlg0012.tlg002.omar:23.217	ἐλθών: πολλοὶ γὰρ κακὰ κέρδεα βουλεύουσιν.
urn:cts:greekLit:tlg0012.tlg002.omar:23.218	οὐδέ κεν ̓Αργείη ̔Ελένη, Διὸς ἐκγεγαυῖα,
urn:cts:greekLit:tlg0012.tlg002.omar:23.219	ἀνδρὶ παρ' ἀλλοδαπῷ ἐμίγη φιλότητι καὶ εὐνῇ,
urn:cts:greekLit:tlg0012.tlg002.omar:23.220	εἰ ᾔδη ὅ μιν αὖτις ἀρήϊοι υἷες ̓Αχαιῶν
urn:cts:greekLit:tlg0012.tlg002.omar:23.221	ἀξέμεναι οἶκόνδε φίλην ἐς πατρίδ' ἔμελλον.
urn:cts:greekLit:tlg0012.tlg002.omar:23.222	τὴν δ' ἦ τοι ῥέξαι θεὸς ὤρορεν ἔργον ἀεικές:
urn:cts:greekLit:tlg0012.tlg002.omar:23.223	τὴν δ' ἄτην οὐ πρόσθεν ἑῷ ἐγκάτθετο θυμῷ
urn:cts:greekLit:tlg0012.tlg002.omar:23.224	λυγρήν, ἐξ ἧς πρῶτα καὶ ἡμέας ἵκετο πένθος.
urn:cts:greekLit:tlg0012.tlg002.omar:23.225	νῦν δ',  ἐπεὶ ἤδη σήματ' ἀριφραδέα κατέλεξας
urn:cts:greekLit:tlg0012.tlg002.omar:23.226	εὐνῆς ἡμετέρης, ἣν οὐ βροτὸς ἄλλος ὀπώπει,
urn:cts:greekLit:tlg0012.tlg002.omar:23.227	ἀλλ' οἶοι σύ τ' ἐγώ τε καὶ ἀμφίπολος μία μούνη,
urn:cts:greekLit:tlg0012.tlg002.omar:23.228	̓Ακτορίς, ἥν μοι δῶκε πατὴρ ἔτι δεῦρο κιούσῃ,
urn:cts:greekLit:tlg0012.tlg002.omar:23.229	ἣ νῶϊν εἴρυτο θύρας πυκινοῦ θαλάμοιο,
urn:cts:greekLit:tlg0012.tlg002.omar:23.230	πείθεις δή μευ θυμόν,  ἀπηνέα περ μάλ' ἐόντα.”
urn:cts:greekLit:tlg0012.tlg002.omar:23.231	ὣς φάτο, τῷ δ' ἔτι μᾶλλον ὑφ' ἵμερον ὦρσε γόοιο:
urn:cts:greekLit:tlg0012.tlg002.omar:23.232	κλαῖε δ' ἔχων ἄλοχον θυμαρέα, κεδνὰ ἰδυῖαν.
urn:cts:greekLit:tlg0012.tlg002.omar:23.233	ὡς δ' ὅτ' ἂν ἀσπάσιος γῆ νηχομένοισι φανήῃ,
urn:cts:greekLit:tlg0012.tlg002.omar:23.234	ὧν τε Ποσειδάων εὐεργέα νῆ' ἐνὶ πόντῳ
urn:cts:greekLit:tlg0012.tlg002.omar:23.235	ῥαίσῃ,  ἐπειγομένην ἀνέμῳ καὶ κύματι πηγῷ:
urn:cts:greekLit:tlg0012.tlg002.omar:23.236	παῦροι δ' ἐξέφυγον πολιῆς ἁλὸς ἤπειρόνδε
urn:cts:greekLit:tlg0012.tlg002.omar:23.237	νηχόμενοι, πολλὴ δὲ περὶ χροὶ̈ τέτροφεν ἅλμη,
urn:cts:greekLit:tlg0012.tlg002.omar:23.238	ἀσπάσιοι δ' ἐπέβαν γαίης, κακότητα φυγόντες:
urn:cts:greekLit:tlg0012.tlg002.omar:23.239	ὣς ἄρα τῇ ἀσπαστὸς ἔην πόσις εἰσοροώσῃ,
urn:cts:greekLit:tlg0012.tlg002.omar:23.240	δειρῆς δ' οὔ πω πάμπαν ἀφίετο πήχεε λευκώ.
urn:cts:greekLit:tlg0012.tlg002.omar:23.241	καί νύ κ' ὀδυρομένοισι φάνη ῥοδοδάκτυλος ̓Ηώς,
urn:cts:greekLit:tlg0012.tlg002.omar:23.242	εἰ μὴ ἄρ' ἄλλ' ἐνόησε θεὰ γλαυκῶπις ̓Αθήνη.
urn:cts:greekLit:tlg0012.tlg002.omar:23.243	νύκτα μὲν ἐν περάτῃ δολιχὴν σχέθεν, ̓Ηῶ δ' αὖτε
urn:cts:greekLit:tlg0012.tlg002.omar:23.244	ῥύσατ' ἐπ' ̓Ωκεανῷ χρυσόθρονον, οὐδ' ἔα ἵππους
urn:cts:greekLit:tlg0012.tlg002.omar:23.245	ζεύγνυσθ' ὠκύποδας,  φάος ἀνθρώποισι φέροντας,
urn:cts:greekLit:tlg0012.tlg002.omar:23.246	Λάμπον καὶ Φαέθονθ', οἵ τ' ̓Ηῶ πῶλοι ἄγουσι.
urn:cts:greekLit:tlg0012.tlg002.omar:23.247	καὶ τότ' ἄρ' ἣν ἄλοχον προσέφη πολύμητις ̓Οδυσσεύς
urn:cts:greekLit:tlg0012.tlg002.omar:23.248	“ὦ γύναι, οὐ γάρ πω πάντων ἐπὶ πείρατ' ἀέθλων
urn:cts:greekLit:tlg0012.tlg002.omar:23.249	ἤλθομεν, ἀλλ' ἔτ' ὄπισθεν ἀμέτρητος πόνος ἔσται,
urn:cts:greekLit:tlg0012.tlg002.omar:23.250	πολλὸς καὶ χαλεπός,  τὸν ἐμὲ χρὴ πάντα τελέσσαι.
urn:cts:greekLit:tlg0012.tlg002.omar:23.251	ὣς γάρ μοι ψυχὴ μαντεύσατο Τειρεσίαο
urn:cts:greekLit:tlg0012.tlg002.omar:23.252	ἤματι τῷ ὅτε δὴ κατέβην δόμον ̓́Αϊδος εἴσω,
urn:cts:greekLit:tlg0012.tlg002.omar:23.253	νόστον ἑταίροισιν διζήμενος ἠδ' ἐμοὶ αὐτῷ.
urn:cts:greekLit:tlg0012.tlg002.omar:23.254	ἀλλ' ἔρχευ, λέκτρονδ' ἴομεν, γύναι, ὄφρα καὶ ἤδη
urn:cts:greekLit:tlg0012.tlg002.omar:23.255	ὕπνῳ ὕπο γλυκερῷ ταρπώμεθα κοιμηθέντε.”
urn:cts:greekLit:tlg0012.tlg002.omar:23.256	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.257	“εὐνὴ μὲν δή σοί γε τότ' ἔσσεται ὁππότε θυμῷ
urn:cts:greekLit:tlg0012.tlg002.omar:23.258	σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι
urn:cts:greekLit:tlg0012.tlg002.omar:23.259	οἶκον ἐϋκτίμενον καὶ σὴν ἐς πατρίδα γαῖαν:
urn:cts:greekLit:tlg0012.tlg002.omar:23.260	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
urn:cts:greekLit:tlg0012.tlg002.omar:23.261	εἴπ' ἄγε μοι τὸν ἄεθλον, ἐπεὶ καὶ ὄπισθεν, ὀί̈ω,
urn:cts:greekLit:tlg0012.tlg002.omar:23.262	πεύσομαι, αὐτίκα δ' ἐστὶ δαήμεναι οὔ τι χέρειον.”
urn:cts:greekLit:tlg0012.tlg002.omar:23.263	τὴν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:23.264	“δαιμονίη, τί τ' ἄρ' αὖ με μάλ' ὀτρύνουσα κελεύεις
urn:cts:greekLit:tlg0012.tlg002.omar:23.265	εἰπέμεν;  αὐτὰρ ἐγὼ μυθήσομαι οὐδ' ἐπικεύσω.
urn:cts:greekLit:tlg0012.tlg002.omar:23.266	οὐ μέν τοι θυμὸς κεχαρήσεται: οὐδὲ γὰρ αὐτὸς
urn:cts:greekLit:tlg0012.tlg002.omar:23.267	χαίρω, ἐπεὶ μάλα πολλὰ βροτῶν ἐπὶ ἄστε' ἄνωγεν
urn:cts:greekLit:tlg0012.tlg002.omar:23.268	ἐλθεῖν, ἐν χείρεσσιν ἔχοντ' εὐῆρες ἐρετμόν,
urn:cts:greekLit:tlg0012.tlg002.omar:23.269	εἰς ὅ κε τοὺς ἀφίκωμαι οἳ οὐκ ἴσασι θάλασσαν
urn:cts:greekLit:tlg0012.tlg002.omar:23.270	ἀνέρες,  οὐδέ θ' ἅλεσσι μεμιγμένον εἶδαρ ἔδουσιν:
urn:cts:greekLit:tlg0012.tlg002.omar:23.271	οὐδ' ἄρα τοί γ' ἴσασι νέας φοινικοπαρῄους,
urn:cts:greekLit:tlg0012.tlg002.omar:23.272	οὐδ' εὐήρε' ἐρετμά, τά τε πτερὰ νηυσὶ πέλονται.
urn:cts:greekLit:tlg0012.tlg002.omar:23.273	σῆμα δέ μοι τόδ' ἔειπεν ἀριφραδές, οὐδέ σε κεύσω:
urn:cts:greekLit:tlg0012.tlg002.omar:23.274	ὁππότε κεν δή μοι ξυμβλήμενος ἄλλος ὁδίτης
urn:cts:greekLit:tlg0012.tlg002.omar:23.275	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
urn:cts:greekLit:tlg0012.tlg002.omar:23.276	καὶ τότε μ' ἐν γαίῃ πήξαντ' ἐκέλευεν ἐρετμόν,
urn:cts:greekLit:tlg0012.tlg002.omar:23.277	ἔρξανθ' ἱερὰ καλὰ Ποσειδάωνι ἄνακτι,
urn:cts:greekLit:tlg0012.tlg002.omar:23.278	ἀρνειὸν ταῦρόν τε συῶν τ' ἐπιβήτορα κάπρον,
urn:cts:greekLit:tlg0012.tlg002.omar:23.279	οἴκαδ' ἀποστείχειν, ἔρδειν θ' ἱερὰς ἑκατόμβας
urn:cts:greekLit:tlg0012.tlg002.omar:23.280	ἀθανάτοισι θεοῖσι,  τοὶ οὐρανὸν εὐρὺν ἔχουσι,
urn:cts:greekLit:tlg0012.tlg002.omar:23.281	πᾶσι μάλ' ἑξείης: θάνατος δέ μοι ἐξ ἁλὸς αὐτῷ
urn:cts:greekLit:tlg0012.tlg002.omar:23.282	ἀβληχρὸς μάλα τοῖος ἐλεύσεται, ὅς κέ με πέφνῃ
urn:cts:greekLit:tlg0012.tlg002.omar:23.283	γήρας ὕπο λιπαρῷ ἀρημένον: ἀμφὶ δὲ λαοὶ
urn:cts:greekLit:tlg0012.tlg002.omar:23.284	ὄλβιοι ἔσσονται: τὰ δέ μοι φάτο πάντα τελεῖσθαι.”
urn:cts:greekLit:tlg0012.tlg002.omar:23.285	τὸν δ' αὖτε προσέειπε περίφρων Πηνελόπεια:
urn:cts:greekLit:tlg0012.tlg002.omar:23.286	“εἰ μὲν δὴ γῆράς γε θεοὶ τελέουσιν ἄρειον,
urn:cts:greekLit:tlg0012.tlg002.omar:23.287	ἐλπωρή τοι ἔπειτα κακῶν ὑπάλυξιν ἔσεσθαι.”
urn:cts:greekLit:tlg0012.tlg002.omar:23.288	ὣς οἱ μὲν τοιαῦτα πρὸς ἀλλήλους ἀγόρευον:
urn:cts:greekLit:tlg0012.tlg002.omar:23.289	τόφρα δ' ἄρ' Εὐρυνόμη τε ἰδὲ τροφὸς ἔντυον εὐνὴν
urn:cts:greekLit:tlg0012.tlg002.omar:23.290	ἐσθῆτος μαλακῆς,  δαί̈δων ὕπο λαμπομενάων.
urn:cts:greekLit:tlg0012.tlg002.omar:23.291	αὐτὰρ ἐπεὶ στόρεσαν πυκινὸν λέχος ἐγκονέουσαι,
urn:cts:greekLit:tlg0012.tlg002.omar:23.292	γρηὺ̈ς μὲν κείουσα πάλιν οἶκόνδε βεβήκει,
urn:cts:greekLit:tlg0012.tlg002.omar:23.293	τοῖσιν δ' Εὐρυνόμη θαλαμηπόλος ἡγεμόνευεν
urn:cts:greekLit:tlg0012.tlg002.omar:23.294	ἐρχομένοισι λέχοσδε, δάος μετὰ χερσὶν ἔχουσα:
urn:cts:greekLit:tlg0012.tlg002.omar:23.295	ἐς θάλαμον δ' ἀγαγοῦσα πάλιν κίεν.  οἱ μὲν ἔπειτα
urn:cts:greekLit:tlg0012.tlg002.omar:23.296	ἀσπάσιοι λέκτροιο παλαιοῦ θεσμὸν ἵκοντο:
urn:cts:greekLit:tlg0012.tlg002.omar:23.297	αὐτὰρ Τηλέμαχος καὶ βουκόλος ἠδὲ συβώτης
urn:cts:greekLit:tlg0012.tlg002.omar:23.298	παῦσαν ἄρ' ὀρχηθμοῖο πόδας, παῦσαν δὲ γυναῖκας,
urn:cts:greekLit:tlg0012.tlg002.omar:23.299	αὐτοὶ δ' εὐνάζοντο κατὰ μέγαρα σκιόεντα.
urn:cts:greekLit:tlg0012.tlg002.omar:23.300	τὼ δ' ἐπεὶ οὖν φιλότητος ἐταρπήτην ἐρατεινῆς,
urn:cts:greekLit:tlg0012.tlg002.omar:23.301	τερπέσθην μύθοισι, πρὸς ἀλλήλους ἐνέποντε,
urn:cts:greekLit:tlg0012.tlg002.omar:23.302	ἡ μὲν ὅς' ἐν μεγάροισιν ἀνέσχετο δῖα γυναικῶν,
urn:cts:greekLit:tlg0012.tlg002.omar:23.303	ἀνδρῶν μνηστήρων ἐσορῶς' ἀί̈δηλον ὅμιλον,
urn:cts:greekLit:tlg0012.tlg002.omar:23.304	οἳ ἕθεν εἵνεκα πολλά, βόας καὶ ἴφια μῆλα,
urn:cts:greekLit:tlg0012.tlg002.omar:23.305	ἔσφαζον,  πολλὸς δὲ πίθων ἠφύσσετο οἶνος:
urn:cts:greekLit:tlg0012.tlg002.omar:23.306	αὐτὰρ ὁ διογενὴς ̓Οδυσεὺς ὅσα κήδε' ἔθηκεν
urn:cts:greekLit:tlg0012.tlg002.omar:23.307	ἀνθρώποις ὅσα τ' αὐτὸς ὀϊζύσας ἐμόγησε,
urn:cts:greekLit:tlg0012.tlg002.omar:23.308	πάντ' ἔλεγ': ἡ δ' ἄρ' ἐτέρπετ' ἀκούους', οὐδέ οἱ ὕπνος
urn:cts:greekLit:tlg0012.tlg002.omar:23.309	πῖπτεν ἐπὶ βλεφάροισι πάρος καταλέξαι ἅπαντα.
urn:cts:greekLit:tlg0012.tlg002.omar:23.310	ἤρξατο δ' ὡς πρῶτον Κίκονας δάμας', αὐτὰρ ἔπειτα
urn:cts:greekLit:tlg0012.tlg002.omar:23.311	ἦλθ' ἐς Λωτοφάγων ἀνδρῶν πίειραν ἄρουραν:
urn:cts:greekLit:tlg0012.tlg002.omar:23.312	ἠδ' ὅσα Κύκλωψ ἔρξε, καὶ ὡς ἀπετίσατο ποινὴν
urn:cts:greekLit:tlg0012.tlg002.omar:23.313	ἰφθίμων ἑτάρων, οὓς ἤσθιεν οὐδ' ἐλέαιρεν:
urn:cts:greekLit:tlg0012.tlg002.omar:23.314	ἠδ' ὡς Αἴολον ἵκεθ', ὅ μιν πρόφρων ὑπέδεκτο
urn:cts:greekLit:tlg0012.tlg002.omar:23.315	καὶ πέμπ',  οὐδέ πω αἶσα φίλην ἐς πατρίδ' ἱκέσθαι
urn:cts:greekLit:tlg0012.tlg002.omar:23.316	ἤην, ἀλλά μιν αὖτις ἀναρπάξασα θύελλα
urn:cts:greekLit:tlg0012.tlg002.omar:23.317	πόντον ἐπ' ἰχθυόεντα φέρεν βαρέα στενάχοντα:
urn:cts:greekLit:tlg0012.tlg002.omar:23.318	ἠδ' ὡς Τηλέπυλον Λαιστρυγονίην ἀφίκανεν,
urn:cts:greekLit:tlg0012.tlg002.omar:23.319	οἳ νῆάς τ' ὄλεσαν καὶ ἐϋκνήμιδας ἑταίρους
urn:cts:greekLit:tlg0012.tlg002.omar:23.320	πάντας: ̓Οδυσσεὺς δ' οἶος ὑπέκφυγε νηὶ̈ μελαίνῃ:
urn:cts:greekLit:tlg0012.tlg002.omar:23.321	καὶ Κίρκης κατέλεξε δόλον πολυμηχανίην τε,
urn:cts:greekLit:tlg0012.tlg002.omar:23.322	ἠδ' ὡς εἰς ̓Αί̈δεω δόμον ἤλυθεν εὐρώεντα,
urn:cts:greekLit:tlg0012.tlg002.omar:23.323	ψυχῇ χρησόμενος Θηβαίου Τειρεσίαο,
urn:cts:greekLit:tlg0012.tlg002.omar:23.324	νηὶ̈ πολυκλήϊδι, καὶ εἴσιδε πάντας ἑταίρους
urn:cts:greekLit:tlg0012.tlg002.omar:23.325	μητέρα θ',  ἥ μιν ἔτικτε καὶ ἔτρεφε τυτθὸν ἐόντα:
urn:cts:greekLit:tlg0012.tlg002.omar:23.326	ἠδ' ὡς Σειρήνων ἁδινάων φθόγγον ἄκουσεν,
urn:cts:greekLit:tlg0012.tlg002.omar:23.327	ὥς θ' ἵκετο Πλαγκτὰς πέτρας δεινήν τε Χάρυβδιν
urn:cts:greekLit:tlg0012.tlg002.omar:23.328	Σκύλλην θ', ἣν οὔ πώ ποτ' ἀκήριοι ἄνδρες ἄλυξαν:
urn:cts:greekLit:tlg0012.tlg002.omar:23.329	ἠδ' ὡς ̓Ηελίοιο βόας κατέπεφνον ἑταῖροι:
urn:cts:greekLit:tlg0012.tlg002.omar:23.330	ἠδ' ὡς νῆα θοὴν ἔβαλε ψολόεντι κεραυνῷ
urn:cts:greekLit:tlg0012.tlg002.omar:23.331	Ζεὺς ὑψιβρεμέτης, ἀπὸ δ' ἔφθιθεν ἐσθλοὶ ἑταῖροι
urn:cts:greekLit:tlg0012.tlg002.omar:23.332	πάντες ὁμῶς, αὐτὸς δὲ κακὰς ὑπὸ κῆρας ἄλυξεν:
urn:cts:greekLit:tlg0012.tlg002.omar:23.333	ὥς θ' ἵκετ' ̓Ωγυγίην νῆσον νύμφην τε Καλυψώ,
urn:cts:greekLit:tlg0012.tlg002.omar:23.334	ἣ δή μιν κατέρυκε, λιλαιομένη πόσιν εἶναι,
urn:cts:greekLit:tlg0012.tlg002.omar:23.335	ἐν σπέσσι γλαφυροῖσι,  καὶ ἔτρεφεν ἠδὲ ἔφασκε
urn:cts:greekLit:tlg0012.tlg002.omar:23.336	θήσειν ἀθάνατον καὶ ἀγήραον ἤματα πάντα:
urn:cts:greekLit:tlg0012.tlg002.omar:23.337	ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν:
urn:cts:greekLit:tlg0012.tlg002.omar:23.338	ἠδ' ὡς ἐς Φαίηκας ἀφίκετο πολλὰ μογήσας,
urn:cts:greekLit:tlg0012.tlg002.omar:23.339	οἳ δή μιν περὶ κῆρι θεὸν ὣς τιμήσαντο
urn:cts:greekLit:tlg0012.tlg002.omar:23.340	καὶ πέμψαν σὺν νηὶ̈ φίλην ἐς πατρίδα γαῖαν,
urn:cts:greekLit:tlg0012.tlg002.omar:23.341	χαλκόν τε χρυσόν τε ἅλις ἐσθῆτά τε δόντες.
urn:cts:greekLit:tlg0012.tlg002.omar:23.342	τοῦτ' ἄρα δεύτατον εἶπεν ἔπος, ὅτε οἱ γλυκὺς ὕπνος
urn:cts:greekLit:tlg0012.tlg002.omar:23.343	λυσιμελὴς ἐπόρουσε, λύων μελεδήματα θυμοῦ.
urn:cts:greekLit:tlg0012.tlg002.omar:23.344	ἡ δ' αὖτ' ἄλλ' ἐνόησε θεὰ γλαυκῶπις ̓Αθήνη:
urn:cts:greekLit:tlg0012.tlg002.omar:23.345	ὁππότε δή ῥ' ̓Οδυσῆα ἐέλπετο ὃν κατὰ θυμὸν
urn:cts:greekLit:tlg0012.tlg002.omar:23.346	εὐνῆς ἧς ἀλόχου ταρπήμεναι ἠδὲ καὶ ὕπνου,
urn:cts:greekLit:tlg0012.tlg002.omar:23.347	αὐτίκ' ἀπ' ̓Ωκεανοῦ χρυσόθρονον ἠριγένειαν
urn:cts:greekLit:tlg0012.tlg002.omar:23.348	ὦρσεν, ἵν' ἀνθρώποισι φόως φέροι: ὦρτο δ' ̓Οδυσσεὺς
urn:cts:greekLit:tlg0012.tlg002.omar:23.349	εὐνῆς ἐκ μαλακῆς, ἀλόχῳ δ' ἐπὶ μῦθον ἔτελλεν:
urn:cts:greekLit:tlg0012.tlg002.omar:23.350	“ὦ γύναι,  ἤδη μὲν πολέων κεκορήμεθ' ἀέθλων
urn:cts:greekLit:tlg0012.tlg002.omar:23.351	ἀμφοτέρω, σὺ μὲν ἐνθάδ' ἐμὸν πολυκηδέα νόστον
urn:cts:greekLit:tlg0012.tlg002.omar:23.352	κλαίους'. αὐτὰρ ἐμὲ Ζεὺς ἄλγεσι καὶ θεοὶ ἄλλοι
urn:cts:greekLit:tlg0012.tlg002.omar:23.353	ἱέμενον πεδάασκον ἐμῆς ἀπὸ πατρίδος αἴης:
urn:cts:greekLit:tlg0012.tlg002.omar:23.354	νῦν δ' ἐπεὶ ἀμφοτέρω πολυήρατον ἱκόμεθ' εὐνήν,
urn:cts:greekLit:tlg0012.tlg002.omar:23.355	κτήματα μὲν τά μοι ἔστι,  κομιζέμεν ἐν μεγάροισι,
urn:cts:greekLit:tlg0012.tlg002.omar:23.356	μῆλα δ' ἅ μοι μνηστῆρες ὑπερφίαλοι κατέκειραν,
urn:cts:greekLit:tlg0012.tlg002.omar:23.357	πολλὰ μὲν αὐτὸς ἐγὼ ληί̈σσομαι, ἄλλα δ' ̓Αχαιοὶ
urn:cts:greekLit:tlg0012.tlg002.omar:23.358	δώσους', εἰς ὅ κε πάντας ἐνιπλήσωσιν ἐπαύλους.
urn:cts:greekLit:tlg0012.tlg002.omar:23.359	ἀλλ' ἦ τοι μὲν ἐγὼ πολυδένδρεον ἀγρὸν ἔπειμι,
urn:cts:greekLit:tlg0012.tlg002.omar:23.360	ὀψόμενος πατέρ' ἐσθλόν,  ὅ μοι πυκινῶς ἀκάχηται:
urn:cts:greekLit:tlg0012.tlg002.omar:23.361	σοὶ δέ, γύναι, τάδ' ἐπιτέλλω, πινυτῇ περ ἐούσῃ:
urn:cts:greekLit:tlg0012.tlg002.omar:23.362	αὐτίκα γὰρ φάτις εἶσιν ἅμ' ἠελίῳ ἀνιόντι
urn:cts:greekLit:tlg0012.tlg002.omar:23.363	ἀνδρῶν μνηστήρων, οὓς ἔκτανον ἐν μεγάροισιν:
urn:cts:greekLit:tlg0012.tlg002.omar:23.364	εἰς ὑπερῷ' ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.omar:23.365	ἧσθαι,  μηδέ τινα προτιόσσεο μηδ' ἐρέεινε.”
urn:cts:greekLit:tlg0012.tlg002.omar:23.366	ἦ ῥα καὶ ἀμφ' ὤμοισιν ἐδύσετο τεύχεα καλά,
urn:cts:greekLit:tlg0012.tlg002.omar:23.367	ὦρσε δὲ Τηλέμαχον καὶ βουκόλον ἠδὲ συβώτην,
urn:cts:greekLit:tlg0012.tlg002.omar:23.368	πάντας δ' ἔντε' ἄνωγεν ἀρήϊα χερσὶν ἑλέσθαι.
urn:cts:greekLit:tlg0012.tlg002.omar:23.369	οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,
urn:cts:greekLit:tlg0012.tlg002.omar:23.370	ὤϊξαν δὲ θύρας,  ἐκ δ' ἤϊον: ἦρχε δ' ̓Οδυσσεύς.
urn:cts:greekLit:tlg0012.tlg002.omar:23.371	ἤδη μὲν φάος ἦεν ἐπὶ χθόνα, τοὺς δ' ἄρ' ̓Αθήνη
urn:cts:greekLit:tlg0012.tlg002.omar:23.372	νυκτὶ κατακρύψασα θοῶς ἐξῆγε πόληος.
urn:cts:greekLit:tlg0012.tlg002.omar:24.1	̔Ερμῆς δὲ ψυχὰς Κυλλήνιος ἐξεκαλεῖτο
urn:cts:greekLit:tlg0012.tlg002.omar:24.2	ἀνδρῶν μνηστήρων: ἔχε δὲ ῥάβδον μετὰ χερσὶν
urn:cts:greekLit:tlg0012.tlg002.omar:24.3	καλὴν χρυσείην, τῇ τ' ἀνδρῶν ὄμματα θέλγει
urn:cts:greekLit:tlg0012.tlg002.omar:24.4	ὧν ἐθέλει, τοὺς δ' αὖτε καὶ ὑπνώοντας ἐγείρει:
urn:cts:greekLit:tlg0012.tlg002.omar:24.5	τῇ ῥ' ἄγε κινήσας,  ταὶ δὲ τρίζουσαι ἕποντο.
urn:cts:greekLit:tlg0012.tlg002.omar:24.6	ὡς δ' ὅτε νυκτερίδες μυχῷ ἄντρου θεσπεσίοιο
urn:cts:greekLit:tlg0012.tlg002.omar:24.7	τρίζουσαι ποτέονται, ἐπεί κέ τις ἀποπέσῃσιν
urn:cts:greekLit:tlg0012.tlg002.omar:24.8	ὁρμαθοῦ ἐκ πέτρης, ἀνά τ' ἀλλήλῃσιν ἔχονται,
urn:cts:greekLit:tlg0012.tlg002.omar:24.9	ὣς αἱ τετριγυῖαι ἅμ' ἤϊσαν: ἦρχε δ' ἄρα σφιν
urn:cts:greekLit:tlg0012.tlg002.omar:24.10	̔Ερμείας ἀκάκητα κατ' εὐρώεντα κέλευθα.
urn:cts:greekLit:tlg0012.tlg002.omar:24.11	πὰρ δ' ἴσαν ̓Ωκεανοῦ τε ῥοὰς καὶ Λευκάδα πέτρην,
urn:cts:greekLit:tlg0012.tlg002.omar:24.12	ἠδὲ παρ' ̓Ηελίοιο πύλας καὶ δῆμον ὀνείρων
urn:cts:greekLit:tlg0012.tlg002.omar:24.13	ἤϊσαν: αἶψα δ' ἵκοντο κατ' ἀσφοδελὸν λειμῶνα,
urn:cts:greekLit:tlg0012.tlg002.omar:24.14	ἔνθα τε ναίουσι ψυχαί, εἴδωλα καμόντων.
urn:cts:greekLit:tlg0012.tlg002.omar:24.15	εὗρον δὲ ψυχὴν Πηληϊάδεω ̓Αχιλῆος
urn:cts:greekLit:tlg0012.tlg002.omar:24.16	καὶ Πατροκλῆος καὶ ἀμύμονος ̓Αντιλόχοιο
urn:cts:greekLit:tlg0012.tlg002.omar:24.17	Αἴαντός θ', ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.omar:24.18	τῶν ἄλλων Δαναῶν μετ' ἀμύμονα Πηλεί̈δαο
urn:cts:greekLit:tlg0012.tlg002.omar:24.19	ὣς οἱ μὲν περὶ κεῖνον ὁμίλεον: ἀγχίμολον δὲ
urn:cts:greekLit:tlg0012.tlg002.omar:24.20	ἤλυθ' ἔπι ψυχὴ ̓Αγαμέμνονος ̓Ατρεί̈δαο
urn:cts:greekLit:tlg0012.tlg002.omar:24.21	ἀχνυμένη: περὶ δ' ἄλλαι ἀγηγέραθ', ὅσσαι ἅμ' αὐτῷ
urn:cts:greekLit:tlg0012.tlg002.omar:24.22	οἴκῳ ἐν Αἰγίσθοιο θάνον καὶ πότμον ἐπέσπον.
urn:cts:greekLit:tlg0012.tlg002.omar:24.23	τὸν προτέρη ψυχὴ προσεφώνεε Πηλεί̈ωνος:
urn:cts:greekLit:tlg0012.tlg002.omar:24.24	“̓Ατρεί̈δη, περὶ μέν ς' ἔφαμεν Διὶ τερπικεραύνῳ
urn:cts:greekLit:tlg0012.tlg002.omar:24.25	ἀνδρῶν ἡρώων φίλον ἔμμεναι ἤματα πάντα,
urn:cts:greekLit:tlg0012.tlg002.omar:24.26	οὕνεκα πολλοῖσίν τε καὶ ἰφθίμοισιν ἄνασσες
urn:cts:greekLit:tlg0012.tlg002.omar:24.27	δήμῳ ἔνι Τρώων, ὅθι πάσχομεν ἄλγε' ̓Αχαιοί.
urn:cts:greekLit:tlg0012.tlg002.omar:24.28	ἦ τ' ἄρα καὶ σοὶ πρῶϊ παραστήσεσθαι ἔμελλεν
urn:cts:greekLit:tlg0012.tlg002.omar:24.29	μοῖρ' ὀλοή, τὴν οὔ τις ἀλεύεται ὅς κε γένηται.
urn:cts:greekLit:tlg0012.tlg002.omar:24.30	ὡς ὄφελες τιμῆς ἀπονήμενος,  ἧς περ ἄνασσες,
urn:cts:greekLit:tlg0012.tlg002.omar:24.31	δήμῳ ἔνι Τρώων θάνατον καὶ πότμον ἐπισπεῖν:
urn:cts:greekLit:tlg0012.tlg002.omar:24.32	τῷ κέν τοι τύμβον μὲν ἐποίησαν Παναχαιοί,
urn:cts:greekLit:tlg0012.tlg002.omar:24.33	ἠδέ κε καὶ σῷ παιδὶ μέγα κλέος ἤρα' ὀπίσσω:
urn:cts:greekLit:tlg0012.tlg002.omar:24.34	νῦν δ' ἄρα ς' οἰκτίστῳ θανάτῳ εἵμαρτο ἁλῶναι.”
urn:cts:greekLit:tlg0012.tlg002.omar:24.35	τὸν δ' αὖτε ψυχὴ προσεφώνεεν ̓Ατρείδαο:
urn:cts:greekLit:tlg0012.tlg002.omar:24.36	“ὄλβιε Πηλέος υἱέ, θεοῖς ἐπιείκελ' ̓Αχιλλεῦ,
urn:cts:greekLit:tlg0012.tlg002.omar:24.37	ὃς θάνες ἐν Τροίῃ ἑκὰς ̓́Αργεος: ἀμφὶ δέ ς' ἄλλοι
urn:cts:greekLit:tlg0012.tlg002.omar:24.38	κτείνοντο Τρώων καὶ ̓Αχαιῶν υἷες ἄριστοι,
urn:cts:greekLit:tlg0012.tlg002.omar:24.39	μαρνάμενοι περὶ σεῖο: σὺ δ' ἐν στροφάλιγγι κονίης
urn:cts:greekLit:tlg0012.tlg002.omar:24.40	κεῖσο μέγας μεγαλωστί,  λελασμένος ἱπποσυνάων.
urn:cts:greekLit:tlg0012.tlg002.omar:24.41	ἡμεῖς δὲ πρόπαν ἦμαρ ἐμαρνάμεθ': οὐδέ κε πάμπαν
urn:cts:greekLit:tlg0012.tlg002.omar:24.42	παυσάμεθα πτολέμου, εἰ μὴ Ζεὺς λαίλαπι παῦσεν.
urn:cts:greekLit:tlg0012.tlg002.omar:24.43	αὐτὰρ ἐπεί ς' ἐπὶ νῆας ἐνείκαμεν ἐκ πολέμοιο,
urn:cts:greekLit:tlg0012.tlg002.omar:24.44	κάτθεμεν ἐν λεχέεσσι, καθήραντες χρόα καλὸν
urn:cts:greekLit:tlg0012.tlg002.omar:24.45	ὕδατί τε λιαρῷ καὶ ἀλείφατι: πολλὰ δέ ς' ἀμφὶ
urn:cts:greekLit:tlg0012.tlg002.omar:24.46	δάκρυα θερμὰ χέον Δαναοὶ κείροντό τε χαίτας.
urn:cts:greekLit:tlg0012.tlg002.omar:24.47	μήτηρ δ' ἐξ ἁλὸς ἦλθε σὺν ἀθανάτῃς ἁλίῃσιν
urn:cts:greekLit:tlg0012.tlg002.omar:24.48	ἀγγελίης ἀί̈ουσα: βοὴ δ' ἐπὶ πόντον ὀρώρει
urn:cts:greekLit:tlg0012.tlg002.omar:24.49	θεσπεσίη, ὑπὸ δὲ τρόμος ἔλλαβε πάντας ̓Αχαιούς:
urn:cts:greekLit:tlg0012.tlg002.omar:24.50	καί νύ κ' ἀναί̈ξαντες ἔβαν κοίλας ἐπὶ νῆας,
urn:cts:greekLit:tlg0012.tlg002.omar:24.51	εἰ μὴ ἀνὴρ κατέρυκε παλαιά τε πολλά τε εἰδώς,
urn:cts:greekLit:tlg0012.tlg002.omar:24.52	Νέστωρ, οὗ καὶ πρόσθεν ἀρίστη φαίνετο βουλή:
urn:cts:greekLit:tlg0012.tlg002.omar:24.53	ὅ σφιν ἐϋφρονέων ἀγορήσατο καὶ μετέειπεν:
urn:cts:greekLit:tlg0012.tlg002.omar:24.54	“ἴσχεσθ', ̓Αργεῖοι, μὴ φεύγετε, κοῦροι ̓Αχαιῶν:
urn:cts:greekLit:tlg0012.tlg002.omar:24.55	μήτηρ ἐξ ἁλὸς ἥδε σὺν ἀθανάτῃς ἁλίῃσιν
urn:cts:greekLit:tlg0012.tlg002.omar:24.56	ἔρχεται, οὗ παιδὸς τεθνηότος ἀντιόωσα.”
urn:cts:greekLit:tlg0012.tlg002.omar:24.57	“ὣς ἔφαθ', οἱ δ' ἔσχοντο φόβου μεγάθυμοι ̓Αχαιοί:
urn:cts:greekLit:tlg0012.tlg002.omar:24.58	ἀμφὶ δέ ς' ἔστησαν κοῦραι ἁλίοιο γέροντος
urn:cts:greekLit:tlg0012.tlg002.omar:24.59	οἴκτρ' ὀλοφυρόμεναι, περὶ δ' ἄμβροτα εἵματα ἕσσαν.
urn:cts:greekLit:tlg0012.tlg002.omar:24.60	Μοῦσαι δ' ἐννέα πᾶσαι ἀμειβόμεναι ὀπὶ καλῇ
urn:cts:greekLit:tlg0012.tlg002.omar:24.61	θρήνεον: ἔνθα κεν οὔ τιν' ἀδάκρυτόν γ' ἐνόησας
urn:cts:greekLit:tlg0012.tlg002.omar:24.62	̓Αργείων: τοῖον γὰρ ὑπώρορε Μοῦσα λίγεια.
urn:cts:greekLit:tlg0012.tlg002.omar:24.63	ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ
urn:cts:greekLit:tlg0012.tlg002.omar:24.64	κλαίομεν ἀθάνατοί τε θεοὶ θνητοί τ' ἄνθρωποι:
urn:cts:greekLit:tlg0012.tlg002.omar:24.65	ὀκτωκαιδεκάτῃ δ' ἔδομεν πυρί,  πολλὰ δέ ς' ἀμφὶ
urn:cts:greekLit:tlg0012.tlg002.omar:24.66	μῆλα κατεκτάνομεν μάλα πίονα καὶ ἕλικας βοῦς.
urn:cts:greekLit:tlg0012.tlg002.omar:24.67	καίεο δ' ἔν τ' ἐσθῆτι θεῶν καὶ ἀλείφατι πολλῷ
urn:cts:greekLit:tlg0012.tlg002.omar:24.68	καὶ μέλιτι γλυκερῷ: πολλοὶ δ' ἥρωες ̓Αχαιοὶ
urn:cts:greekLit:tlg0012.tlg002.omar:24.69	τεύχεσιν ἐρρώσαντο πυρὴν πέρι καιομένοιο,
urn:cts:greekLit:tlg0012.tlg002.omar:24.70	πεζοί θ' ἱππῆές τε: πολὺς δ' ὀρυμαγδὸς ὀρώρει
urn:cts:greekLit:tlg0012.tlg002.omar:24.71	αὐτὰρ ἐπεὶ δή σε φλὸξ ἤνυσεν ̔Ηφαίστοιο,
urn:cts:greekLit:tlg0012.tlg002.omar:24.72	ἠῶθεν δή τοι λέγομεν λεύκ' ὀστέ', ̓Αχιλλεῦ,
urn:cts:greekLit:tlg0012.tlg002.omar:24.73	οἴνῳ ἐν ἀκρήτῳ καὶ ἀλείφατι: δῶκε δὲ μήτηρ
urn:cts:greekLit:tlg0012.tlg002.omar:24.74	χρύσεον ἀμφιφορῆα: Διωνύσοιο δὲ δῶρον
urn:cts:greekLit:tlg0012.tlg002.omar:24.75	φάσκ' ἔμεναι,  ἔργον δὲ περικλυτοῦ ̔Ηφαίστοιο.
urn:cts:greekLit:tlg0012.tlg002.omar:24.76	ἐν τῷ τοι κεῖται λεύκ' ὀστέα, φαίδιμ' ̓Αχιλλεῦ,
urn:cts:greekLit:tlg0012.tlg002.omar:24.77	μίγδα δὲ Πατρόκλοιο Μενοιτιάδαο θανόντος,
urn:cts:greekLit:tlg0012.tlg002.omar:24.78	χωρὶς δ' ̓Αντιλόχοιο, τὸν ἔξοχα τῖες ἁπάντων
urn:cts:greekLit:tlg0012.tlg002.omar:24.79	τῶν ἄλλων ἑτάρων, μετὰ Πάτροκλόν γε θανόντα.
urn:cts:greekLit:tlg0012.tlg002.omar:24.80	ἀμφ' αὐτοῖσι δ' ἔπειτα μέγαν καὶ ἀμύμονα τύμβον
urn:cts:greekLit:tlg0012.tlg002.omar:24.81	χεύαμεν ̓Αργείων ἱερὸς στρατὸς αἰχμητάων
urn:cts:greekLit:tlg0012.tlg002.omar:24.82	ἀκτῇ ἔπι προὐχούσῃ, ἐπὶ πλατεῖ ̔Ελλησπόντῳ,
urn:cts:greekLit:tlg0012.tlg002.omar:24.83	ὥς κεν τηλεφανὴς ἐκ ποντόφιν ἀνδράσιν εἴη
urn:cts:greekLit:tlg0012.tlg002.omar:24.84	τοῖς οἳ νῦν γεγάασι καὶ οἳ μετόπισθεν ἔσονται.
urn:cts:greekLit:tlg0012.tlg002.omar:24.85	μήτηρ δ' αἰτήσασα θεοὺς περικαλλέ' ἄεθλα
urn:cts:greekLit:tlg0012.tlg002.omar:24.86	θῆκε μέσῳ ἐν ἀγῶνι ἀριστήεσσιν ̓Αχαιῶν.
urn:cts:greekLit:tlg0012.tlg002.omar:24.87	ἤδη μὲν πολέων τάφῳ ἀνδρῶν ἀντεβόλησας
urn:cts:greekLit:tlg0012.tlg002.omar:24.88	ἡρώων, ὅτε κέν ποτ' ἀποφθιμένου βασιλῆος
urn:cts:greekLit:tlg0012.tlg002.omar:24.89	ζώννυνταί τε νέοι καὶ ἐπεντύνονται ἄεθλα:
urn:cts:greekLit:tlg0012.tlg002.omar:24.90	ἀλλά κε κεῖνα μάλιστα ἰδὼν θηήσαο θυμῷ,
urn:cts:greekLit:tlg0012.tlg002.omar:24.91	οἷ' ἐπὶ σοὶ κατέθηκε θεὰ περικαλλέ' ἄεθλα,
urn:cts:greekLit:tlg0012.tlg002.omar:24.92	ἀργυρόπεζα Θέτις: μάλα γὰρ φίλος ἦσθα θεοῖσιν.
urn:cts:greekLit:tlg0012.tlg002.omar:24.93	ὣς σὺ μὲν οὐδὲ θανὼν ὄνομ' ὤλεσας, ἀλλά τοι αἰεὶ
urn:cts:greekLit:tlg0012.tlg002.omar:24.94	πάντας ἐπ' ἀνθρώπους κλέος ἔσσεται ἐσθλόν, ̓Αχιλλεῦ,
urn:cts:greekLit:tlg0012.tlg002.omar:24.95	αὐτὰρ ἐμοὶ τί τόδ' ἦδος,  ἐπεὶ πόλεμον τολύπευσα;
urn:cts:greekLit:tlg0012.tlg002.omar:24.96	ἐν νόστῳ γάρ μοι Ζεὺς μήσατο λυγρὸν ὄλεθρον
urn:cts:greekLit:tlg0012.tlg002.omar:24.97	Αἰγίσθου ὑπὸ χερσὶ καὶ οὐλομένης ἀλόχοιο.”
urn:cts:greekLit:tlg0012.tlg002.omar:24.98	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:24.99	ἀγχίμολον δέ σφ' ἦλθε διάκτορος ἀργεϊφόντης,
urn:cts:greekLit:tlg0012.tlg002.omar:24.100	ψυχὰς μνηστήρων κατάγων ̓Οδυσῆϊ δαμέντων,
urn:cts:greekLit:tlg0012.tlg002.omar:24.101	τὼ δ' ἄρα θαμβήσαντ' ἰθὺς κίον, ὡς ἐσιδέσθην.
urn:cts:greekLit:tlg0012.tlg002.omar:24.102	ἔγνω δὲ ψυχὴ ̓Αγαμέμνονος ̓Ατρεί̈δαο
urn:cts:greekLit:tlg0012.tlg002.omar:24.103	παῖδα φίλον Μελανῆος, ἀγακλυτὸν ̓Αμφιμέδοντα:
urn:cts:greekLit:tlg0012.tlg002.omar:24.104	ξεῖνος γάρ οἱ ἔην ̓Ιθάκῃ ἔνι οἰκία ναίων.
urn:cts:greekLit:tlg0012.tlg002.omar:24.105	τὸν προτέρη ψυχὴ προσεφώνεεν ̓Ατρεί̈δαο:
urn:cts:greekLit:tlg0012.tlg002.omar:24.106	“̓Αμφίμεδον, τί παθόντες ἐρεμνὴν γαῖαν ἔδυτε
urn:cts:greekLit:tlg0012.tlg002.omar:24.107	πάντες κεκριμένοι καὶ ὁμήλικες; οὐδέ κεν ἄλλως
urn:cts:greekLit:tlg0012.tlg002.omar:24.108	κρινάμενος λέξαιτο κατὰ πτόλιν ἄνδρας ἀρίστους.
urn:cts:greekLit:tlg0012.tlg002.omar:24.109	ἦ ὔμμ' ἐν νήεσσι Ποσειδάων ἐδάμασσεν,
urn:cts:greekLit:tlg0012.tlg002.omar:24.110	ὄρσας ἀργαλέους ἀνέμους καὶ κύματα μακρά;
urn:cts:greekLit:tlg0012.tlg002.omar:24.111	ἦ που ἀνάρσιοι ἄνδρες ἐδηλήσαντ' ἐπὶ χέρσου
urn:cts:greekLit:tlg0012.tlg002.omar:24.112	βοῦς περιταμνομένους ἠδ' οἰῶν πώεα καλά,
urn:cts:greekLit:tlg0012.tlg002.omar:24.113	ἠὲ περὶ πτόλιος μαχεούμενοι ἠδὲ γυναικῶν;
urn:cts:greekLit:tlg0012.tlg002.omar:24.114	εἰπέ μοι εἰρομένῳ: ξεῖνος δέ τοι εὔχομαι εἶναι.
urn:cts:greekLit:tlg0012.tlg002.omar:24.115	ἦ οὐ μέμνῃ ὅτε κεῖσε κατήλυθον ὑμέτερον δῶ,
urn:cts:greekLit:tlg0012.tlg002.omar:24.116	ὀτρυνέων ̓Οδυσῆα σὺν ἀντιθέῳ Μενελάῳ
urn:cts:greekLit:tlg0012.tlg002.omar:24.117	̓́Ιλιον εἰς ἅμ' ἕπεσθαι ἐϋσσέλμων ἐπὶ νηῶν;
urn:cts:greekLit:tlg0012.tlg002.omar:24.118	μηνὶ δ' ἄρ' οὔλῳ πάντα περήσαμεν εὐρέα πόντον,
urn:cts:greekLit:tlg0012.tlg002.omar:24.119	σπουδῇ παρπεπιθόντες ̓Οδυσσῆα πτολίπορθον.”
urn:cts:greekLit:tlg0012.tlg002.omar:24.120	τὸν δ' αὖτε ψυχὴ προσεφώνεεν ̓Αμφιμέδοντος:
urn:cts:greekLit:tlg0012.tlg002.omar:24.121	“̓Ατρεί̈δη κύδιστε, ἄναξ ἀνδρῶν ̓Αγάμεμνον,
urn:cts:greekLit:tlg0012.tlg002.omar:24.122	μέμνημαι τάδε πάντα, διοτρεφές, ὡς ἀγορεύεις:
urn:cts:greekLit:tlg0012.tlg002.omar:24.123	σοὶ δ' ἐγὼ εὖ μάλα πάντα καὶ ἀτρεκέως καταλέξω,
urn:cts:greekLit:tlg0012.tlg002.omar:24.124	ἡμετέρου θανάτοιο κακὸν τέλος, οἷον ἐτύχθη.
urn:cts:greekLit:tlg0012.tlg002.omar:24.125	μνώμεθ' ̓Οδυσσῆος δὴν οἰχομένοιο δάμαρτα:
urn:cts:greekLit:tlg0012.tlg002.omar:24.126	ἡ δ' οὔτ' ἠρνεῖτο στυγερὸν γάμον οὔτ' ἐτελεύτα,
urn:cts:greekLit:tlg0012.tlg002.omar:24.127	ἡμῖν φραζομένη θάνατον καὶ κῆρα μέλαιναν,
urn:cts:greekLit:tlg0012.tlg002.omar:24.128	ἀλλὰ δόλον τόνδ' ἄλλον ἐνὶ φρεσὶ μερμήριξε:
urn:cts:greekLit:tlg0012.tlg002.omar:24.129	στησαμένη μέγαν ἱστὸν ἐνὶ μεγάροισιν ὕφαινε,
urn:cts:greekLit:tlg0012.tlg002.omar:24.130	λεπτὸν καὶ περίμετρον: ἄφαρ δ' ἡμῖν μετέειπε:
urn:cts:greekLit:tlg0012.tlg002.omar:24.131	“‘κοῦροι ἐμοὶ μνηστῆρες, ἐπεὶ θάνε δῖος ̓Οδυσσεύς,
urn:cts:greekLit:tlg0012.tlg002.omar:24.132	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.omar:24.133	ἐκτελέσω, μή μοι μεταμώνια νήματ' ὄληται,
urn:cts:greekLit:tlg0012.tlg002.omar:24.134	Λαέρτῃ ἥρωϊ ταφήϊον, εἰς ὅτε κέν μιν
urn:cts:greekLit:tlg0012.tlg002.omar:24.135	μοῖρ' ὀλοὴ καθέλῃσι τανηλεγέος θανάτοιο,
urn:cts:greekLit:tlg0012.tlg002.omar:24.136	μή τίς μοι κατὰ δῆμον ̓Αχαιϊάδων νεμεσήσῃ,
urn:cts:greekLit:tlg0012.tlg002.omar:24.137	αἴ κεν ἄτερ σπείρου κεῖται πολλὰ κτεατίσσας.’
urn:cts:greekLit:tlg0012.tlg002.omar:24.138	“ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
urn:cts:greekLit:tlg0012.tlg002.omar:24.139	ἔνθα καὶ ἠματίη μὲν ὑφαίνεσκεν μέγαν ἱστόν,
urn:cts:greekLit:tlg0012.tlg002.omar:24.140	νύκτας δ' ἀλλύεσκεν,  ἐπεὶ δαί̈δας παραθεῖτο.
urn:cts:greekLit:tlg0012.tlg002.omar:24.141	ὣς τρίετες μὲν ἔληθε δόλῳ καὶ ἔπειθεν ̓Αχαιούς:
urn:cts:greekLit:tlg0012.tlg002.omar:24.142	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.omar:24.143	μηνῶν φθινόντων, περὶ δ' ἤματα πόλλ' ἐτελέσθη,
urn:cts:greekLit:tlg0012.tlg002.omar:24.144	καὶ τότε δή τις ἔειπε γυναικῶν, ἣ σάφα ᾔδη,
urn:cts:greekLit:tlg0012.tlg002.omar:24.145	καὶ τήν γ' ἀλλύουσαν ἐφεύρομεν ἀγλαὸν ἱστόν.
urn:cts:greekLit:tlg0012.tlg002.omar:24.146	ὣς τὸ μὲν ἐξετέλεσσε καὶ οὐκ ἐθέλους', ὑπ' ἀνάγκης.
urn:cts:greekLit:tlg0012.tlg002.omar:24.147	“εὖθ' ἡ φᾶρος ἔδειξεν, ὑφήνασα μέγαν ἱστόν,
urn:cts:greekLit:tlg0012.tlg002.omar:24.148	πλύνας', ἠελίῳ ἐναλίγκιον ἠὲ σελήνῃ,
urn:cts:greekLit:tlg0012.tlg002.omar:24.149	καὶ τότε δή ῥ' ̓Οδυσῆα κακός ποθεν ἤγαγε δαίμων
urn:cts:greekLit:tlg0012.tlg002.omar:24.150	ἀγροῦ ἐπ' ἐσχατιήν,  ὅθι δώματα ναῖε συβώτης.
urn:cts:greekLit:tlg0012.tlg002.omar:24.151	ἔνθ' ἦλθεν φίλος υἱὸς ̓Οδυσσῆος θείοιο,
urn:cts:greekLit:tlg0012.tlg002.omar:24.152	ἐκ Πύλου ἠμαθόεντος ἰὼν σὺν νηὶ̈ μελαίνῃ:
urn:cts:greekLit:tlg0012.tlg002.omar:24.153	τὼ δὲ μνηστῆρσιν θάνατον κακὸν ἀρτύναντε
urn:cts:greekLit:tlg0012.tlg002.omar:24.154	ἵκοντο προτὶ ἄστυ περικλυτόν, ἦ τοι ̓Οδυσσεὺς
urn:cts:greekLit:tlg0012.tlg002.omar:24.155	ὕστερος,  αὐτὰρ Τηλέμαχος πρόσθ' ἡγεμόνευε.
urn:cts:greekLit:tlg0012.tlg002.omar:24.156	τὸν δὲ συβώτης ἦγε κακὰ χροὶ̈ εἵματ' ἔχοντα,
urn:cts:greekLit:tlg0012.tlg002.omar:24.157	πτωχῷ λευγαλέῳ ἐναλίγκιον ἠδὲ γέροντι
urn:cts:greekLit:tlg0012.tlg002.omar:24.158	σκηπτόμενον: τὰ δὲ λυγρὰ περὶ χροὶ̈ εἵματα ἕστο:
urn:cts:greekLit:tlg0012.tlg002.omar:24.159	οὐδέ τις ἡμείων δύνατο γνῶναι τὸν ἐόντα
urn:cts:greekLit:tlg0012.tlg002.omar:24.160	ἐξαπίνης προφανέντ',  οὐδ' οἳ προγενέστεροι ἦσαν,
urn:cts:greekLit:tlg0012.tlg002.omar:24.161	ἀλλ' ἔπεσίν τε κακοῖσιν ἐνίσσομεν ἠδὲ βολῇσιν.
urn:cts:greekLit:tlg0012.tlg002.omar:24.162	αὐτὰρ ὁ τῆος ἐτόλμα ἐνὶ μεγάροισιν ἑοῖσι
urn:cts:greekLit:tlg0012.tlg002.omar:24.163	βαλλόμενος καὶ ἐνισσόμενος τετληότι θυμῷ:
urn:cts:greekLit:tlg0012.tlg002.omar:24.164	ἀλλ' ὅτε δή μιν ἔγειρε Διὸς νοός αἰγιόχοιο,
urn:cts:greekLit:tlg0012.tlg002.omar:24.165	σὺν μὲν Τηλεμάχῳ περικαλλέα τεύχε' ἀείρας
urn:cts:greekLit:tlg0012.tlg002.omar:24.166	ἐς θάλαμον κατέθηκε καὶ ἐκλήϊσεν ὀχῆας,
urn:cts:greekLit:tlg0012.tlg002.omar:24.167	αὐτὰρ ὁ ἣν ἄλοχον πολυκερδείῃσιν ἄνωγε
urn:cts:greekLit:tlg0012.tlg002.omar:24.168	τόξον μνηστήρεσσι θέμεν πολιόν τε σίδηρον,
urn:cts:greekLit:tlg0012.tlg002.omar:24.169	ἡμῖν αἰνομόροισιν ἀέθλια καὶ φόνου ἀρχήν.
urn:cts:greekLit:tlg0012.tlg002.omar:24.170	οὐδέ τις ἡμείων δύνατο κρατεροῖο βιοῖο
urn:cts:greekLit:tlg0012.tlg002.omar:24.171	νευρὴν ἐντανύσαι, πολλὸν δ' ἐπιδευέες ἦμεν.
urn:cts:greekLit:tlg0012.tlg002.omar:24.172	ἀλλ' ὅτε χεῖρας ἵκανεν ̓Οδυσσῆος μέγα τόξον,
urn:cts:greekLit:tlg0012.tlg002.omar:24.173	ἔνθ' ἡμεῖς μὲν πάντες ὁμοκλέομεν ἐπέεσσι
urn:cts:greekLit:tlg0012.tlg002.omar:24.174	τόξον μὴ δόμεναι, μηδ' εἰ μάλα πολλ' ἀγορεύοι:
urn:cts:greekLit:tlg0012.tlg002.omar:24.175	Τηλέμαχος δέ μιν οἶος ἐποτρύνων ἐκέλευσεν.
urn:cts:greekLit:tlg0012.tlg002.omar:24.176	αὐτὰρ ὁ δέξατο χειρὶ πολύτλας δῖος ̓Οδυσσεύς,
urn:cts:greekLit:tlg0012.tlg002.omar:24.177	ῥηϊδίως δ' ἐτάνυσσε βιόν, διὰ δ' ἧκε σιδήρου,
urn:cts:greekLit:tlg0012.tlg002.omar:24.178	στῆ δ' ἄρ' ἐπ' οὐδὸν ἰών, ταχέας δ' ἐκχεύατ' ὀϊστοὺς
urn:cts:greekLit:tlg0012.tlg002.omar:24.179	δεινὸν παπταίνων, βάλε δ' ̓Αντίνοον βασιλῆα.
urn:cts:greekLit:tlg0012.tlg002.omar:24.180	αὐτὰρ ἔπειτ' ἄλλοις ἐφίει βέλεα στονόεντα,
urn:cts:greekLit:tlg0012.tlg002.omar:24.181	ἄντα τιτυσκόμενος: τοὶ δ' ἀγχιστῖνοι ἔπιπτον.
urn:cts:greekLit:tlg0012.tlg002.omar:24.182	γνωτὸν δ' ἦν ὅ ῥά τίς σφι θεῶν ἐπιτάρροθος ἦεν:
urn:cts:greekLit:tlg0012.tlg002.omar:24.183	αὐτίκα γὰρ κατὰ δώματ' ἐπισπόμενοι μένεϊ σφῷ
urn:cts:greekLit:tlg0012.tlg002.omar:24.184	κτεῖνον ἐπιστροφάδην, τῶν δὲ στόνος ὤρνυτ' ἀεικὴς
urn:cts:greekLit:tlg0012.tlg002.omar:24.185	κράτων τυπτομένων,  δάπεδον δ' ἅπαν αἵματι θῦεν.
urn:cts:greekLit:tlg0012.tlg002.omar:24.186	ὣς ἡμεῖς, ̓Αγάμεμνον, ἀπωλόμεθ', ὧν ἔτι καὶ νῦν
urn:cts:greekLit:tlg0012.tlg002.omar:24.187	σώματ' ἀκηδέα κεῖται ἐνὶ μεγάροις ̓Οδυσῆος:
urn:cts:greekLit:tlg0012.tlg002.omar:24.188	οὐ γάρ πω ἴσασι φίλοι κατὰ δώμαθ' ἑκάστου,
urn:cts:greekLit:tlg0012.tlg002.omar:24.189	οἵ κ' ἀπονίψαντες μέλανα βρότον ἐξ ὠτειλέων
urn:cts:greekLit:tlg0012.tlg002.omar:24.190	κατθέμενοι γοάοιεν: ὃ γὰρ γέρας ἐστὶ θανόντων.”
urn:cts:greekLit:tlg0012.tlg002.omar:24.191	τὸν δ' αὖτε ψυχὴ προσεφώνεεν ̓Ατρεί̈δαο:
urn:cts:greekLit:tlg0012.tlg002.omar:24.192	“ὄλβιε Λαέρταο πάϊ, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:24.193	ἦ ἄρα σὺν μεγάλῃ ἀρετῇ ἐκτήσω ἄκοιτιν.
urn:cts:greekLit:tlg0012.tlg002.omar:24.194	ὡς ἀγαθαὶ φρένες ἦσαν ἀμύμονι Πηνελοπείῃ,
urn:cts:greekLit:tlg0012.tlg002.omar:24.195	κούρῃ ̓Ικαρίου: ὡς εὖ μέμνητ' ̓Οδυσῆος,
urn:cts:greekLit:tlg0012.tlg002.omar:24.196	ἀνδρὸς κουριδίου: τῷ οἱ κλέος οὔ ποτ' ὀλεῖται
urn:cts:greekLit:tlg0012.tlg002.omar:24.197	ἧς ἀρετῆς, τεύξουσι δ' ἐπιχθονίοισιν ἀοιδὴν
urn:cts:greekLit:tlg0012.tlg002.omar:24.198	ἀθάνατοι χαρίεσσαν ἐχέφρονι Πηνελοπείῃ,
urn:cts:greekLit:tlg0012.tlg002.omar:24.199	οὐχ ὡς Τυνδαρέου κούρη κακὰ μήσατο ἔργα,
urn:cts:greekLit:tlg0012.tlg002.omar:24.200	κουρίδιον κτείνασα πόσιν,  στυγερὴ δέ τ' ἀοιδὴ
urn:cts:greekLit:tlg0012.tlg002.omar:24.201	ἔσσετ' ἐπ' ἀνθρώπους, χαλεπὴν δέ τε φῆμιν ὀπάσσει
urn:cts:greekLit:tlg0012.tlg002.omar:24.202	θηλυτέρῃσι γυναιξί, καὶ ἥ κ' εὐεργὸς ἔῃσιν.”
urn:cts:greekLit:tlg0012.tlg002.omar:24.203	ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.omar:24.204	ἑσταότ' εἰν ̓Αί̈δαο δόμοις, ὑπὸ κεύθεσι γαίης:
urn:cts:greekLit:tlg0012.tlg002.omar:24.205	οἱ δ' ἐπεὶ ἐκ πόλιος κατέβαν, τάχα δ' ἀγρὸν ἵκοντο
urn:cts:greekLit:tlg0012.tlg002.omar:24.206	καλὸν Λαέρταο τετυγμένον,  ὅν ῥά ποτ' αὐτὸς
urn:cts:greekLit:tlg0012.tlg002.omar:24.207	Λαέρτης κτεάτισσεν, ἐπεὶ μάλα πόλλ' ἐμόγησεν.
urn:cts:greekLit:tlg0012.tlg002.omar:24.208	ἔνθα οἱ οἶκος ἔην, περὶ δὲ κλίσιον θέε πάντη,
urn:cts:greekLit:tlg0012.tlg002.omar:24.209	ἐν τῷ σιτέσκοντο καὶ ἵζανον ἠδὲ ἴαυον
urn:cts:greekLit:tlg0012.tlg002.omar:24.210	δμῶες ἀναγκαῖοι,  τοί οἱ φίλα ἐργάζοντο.
urn:cts:greekLit:tlg0012.tlg002.omar:24.211	ἐν δὲ γυνὴ Σικελὴ γρηὺ̈ς πέλεν, ἥ ῥα γέροντα
urn:cts:greekLit:tlg0012.tlg002.omar:24.212	ἐνδυκέως κομέεσκεν ἐπ' ἀγροῦ, νόσφι πόληος.
urn:cts:greekLit:tlg0012.tlg002.omar:24.213	ἔνθ' ̓Οδυσεὺς δμώεσσι καὶ υἱέϊ μῦθον ἔειπεν:
urn:cts:greekLit:tlg0012.tlg002.omar:24.214	“ὑμεῖς μὲν νῦν ἔλθετ' ἐϋκτίμενον δόμον εἴσω,
urn:cts:greekLit:tlg0012.tlg002.omar:24.215	δεῖπνον δ' αἶψα συῶν ἱερεύσατε ὅς τις ἄριστος:
urn:cts:greekLit:tlg0012.tlg002.omar:24.216	αὐτὰρ ἐγὼ πατρὸς πειρήσομαι ἡμετέροιο,
urn:cts:greekLit:tlg0012.tlg002.omar:24.217	αἴ κέ μ' ἐπιγνώῃ καὶ φράσσεται ὀφθαλμοῖσιν,
urn:cts:greekLit:tlg0012.tlg002.omar:24.218	ἦέ κεν ἀγνοιῇσι, πολὺν χρόνον ἀμφὶς ἐόντα.”
urn:cts:greekLit:tlg0012.tlg002.omar:24.219	ὣς εἰπὼν δμώεσσιν ἀρήϊα τεύχε' ἔδωκεν.
urn:cts:greekLit:tlg0012.tlg002.omar:24.220	οἱ μὲν ἔπειτα δόμονδε θοῶς κίον,  αὐτὰρ ̓Οδυσσεὺς
urn:cts:greekLit:tlg0012.tlg002.omar:24.221	ἆσσον ἴεν πολυκάρπου ἀλωῆς πειρητίζων.
urn:cts:greekLit:tlg0012.tlg002.omar:24.222	οὐδ' εὗρεν Δολίον, μέγαν ὄρχατον ἐσκαταβαίνων,
urn:cts:greekLit:tlg0012.tlg002.omar:24.223	οὐδέ τινα δμώων οὐδ' υἱῶν: ἀλλ' ἄρα τοί γε
urn:cts:greekLit:tlg0012.tlg002.omar:24.224	αἱμασιὰς λέξοντες ἀλωῆς ἔμμεναι ἕρκος
urn:cts:greekLit:tlg0012.tlg002.omar:24.225	ᾤχοντ',  αὐτὰρ ὁ τοῖσι γέρων ὁδὸν ἡγεμόνευε.
urn:cts:greekLit:tlg0012.tlg002.omar:24.226	τὸν δ' οἶον πατέρ' εὗρεν ἐϋκτιμένῃ ἐν ἀλωῇ,
urn:cts:greekLit:tlg0012.tlg002.omar:24.227	λιστρεύοντα φυτόν: ῥυπόωντα δὲ ἕστο χιτῶνα
urn:cts:greekLit:tlg0012.tlg002.omar:24.228	ῥαπτὸν ἀεικέλιον, περὶ δὲ κνήμῃσι βοείας
urn:cts:greekLit:tlg0012.tlg002.omar:24.229	κνημῖδας ῥαπτὰς δέδετο, γραπτῦς ἀλεείνων,
urn:cts:greekLit:tlg0012.tlg002.omar:24.230	χειρῖδάς τ' ἐπὶ χερσὶ βάτων ἕνεκ': αὐτὰρ ὕπερθεν
urn:cts:greekLit:tlg0012.tlg002.omar:24.231	αἰγείην κυνέην κεφαλῇ ἔχε, πένθος ἀέξων.
urn:cts:greekLit:tlg0012.tlg002.omar:24.232	τὸν δ' ὡς οὖν ἐνόησε πολύτλας δῖος ̓Οδυσσεὺς
urn:cts:greekLit:tlg0012.tlg002.omar:24.233	γήραϊ τειρόμενον, μέγα δὲ φρεσὶ πένθος ἔχοντα,
urn:cts:greekLit:tlg0012.tlg002.omar:24.234	στὰς ἄρ' ὑπὸ βλωθρὴν ὄγχνην κατὰ δάκρυον εἶβε.
urn:cts:greekLit:tlg0012.tlg002.omar:24.235	μερμήριξε δ' ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.omar:24.236	κύσσαι καὶ περιφῦναι ἑὸν πατέρ', ἠδὲ ἕκαστα
urn:cts:greekLit:tlg0012.tlg002.omar:24.237	εἰπεῖν, ὡς ἔλθοι καὶ ἵκοιτ' ἐς πατρίδα γαῖαν,
urn:cts:greekLit:tlg0012.tlg002.omar:24.238	ἦ πρῶτ' ἐξερέοιτο ἕκαστά τε πειρήσαιτο.
urn:cts:greekLit:tlg0012.tlg002.omar:24.239	ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.omar:24.240	πρῶτον κερτομίοις ἐπέεσσιν πειρηθῆναι.
urn:cts:greekLit:tlg0012.tlg002.omar:24.241	τὰ φρονέων ἰθὺς κίεν αὐτοῦ δῖος ̓Οδυσσεύς.
urn:cts:greekLit:tlg0012.tlg002.omar:24.242	ἦ τοι ὁ μὲν κατέχων κεφαλὴν φυτὸν ἀμφελάχαινε:
urn:cts:greekLit:tlg0012.tlg002.omar:24.243	τὸν δὲ παριστάμενος προσεφώνεε φαίδιμος υἱός:
urn:cts:greekLit:tlg0012.tlg002.omar:24.244	“ὦ γέρον, οὐκ ἀδαημονίη ς' ἔχει ἀμφιπολεύειν
urn:cts:greekLit:tlg0012.tlg002.omar:24.245	ὄρχατον,  ἀλλ' εὖ τοι κομιδὴ ἔχει, οὐδέ τι πάμπαν,
urn:cts:greekLit:tlg0012.tlg002.omar:24.246	οὐ φυτόν, οὐ συκέη, οὐκ ἄμπελος, οὐ μὲν ἐλαίη,
urn:cts:greekLit:tlg0012.tlg002.omar:24.247	οὐκ ὄγχνη, οὐ πρασιή τοι ἄνευ κομιδῆς κατὰ κῆπον.
urn:cts:greekLit:tlg0012.tlg002.omar:24.248	ἄλλο δέ τοι ἐρέω, σὺ δὲ μὴ χόλον ἔνθεο θυμῷ
urn:cts:greekLit:tlg0012.tlg002.omar:24.249	αὐτόν ς' οὐκ ἀγαθὴ κομιδὴ ἔχει, ἀλλ' ἅμα γῆρας
urn:cts:greekLit:tlg0012.tlg002.omar:24.250	λυγρὸν ἔχεις αὐχμεῖς τε κακῶς καὶ ἀεικέα ἕσσαι.
urn:cts:greekLit:tlg0012.tlg002.omar:24.251	οὐ μὲν ἀεργίης γε ἄναξ ἕνεκ' οὔ σε κομίζει,
urn:cts:greekLit:tlg0012.tlg002.omar:24.252	οὐδέ τί τοι δούλειον ἐπιπρέπει εἰσοράασθαι
urn:cts:greekLit:tlg0012.tlg002.omar:24.253	εἶδος καὶ μέγεθος: βασιλῆϊ γὰρ ἀνδρὶ ἔοικας.
urn:cts:greekLit:tlg0012.tlg002.omar:24.254	τοιούτῳ δὲ ἔοικας, ἐπεὶ λούσαιτο φάγοι τε,
urn:cts:greekLit:tlg0012.tlg002.omar:24.255	εὑδέμεναι μαλακῶς: ἡ γὰρ δίκη ἐστὶ γερόντων.
urn:cts:greekLit:tlg0012.tlg002.omar:24.256	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:24.257	τεῦ δμὼς εἶς ἀνδρῶν; τεῦ δ' ὄρχατον ἀμφιπολεύεις;
urn:cts:greekLit:tlg0012.tlg002.omar:24.258	καὶ μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,
urn:cts:greekLit:tlg0012.tlg002.omar:24.259	εἰ ἐτεόν γ' ̓Ιθάκην τήνδ' ἱκόμεθ', ὥς μοι ἔειπεν
urn:cts:greekLit:tlg0012.tlg002.omar:24.260	οὗτος ἀνὴρ νῦν δὴ ξυμβλήμενος ἐνθάδ' ἰόντι,
urn:cts:greekLit:tlg0012.tlg002.omar:24.261	οὔ τι μάλ' ἀρτίφρων, ἐπεὶ οὐ τόλμησεν ἕκαστα
urn:cts:greekLit:tlg0012.tlg002.omar:24.262	εἰπεῖν ἠδ' ἐπακοῦσαι ἐμὸν ἔπος, ὡς ἐρέεινον
urn:cts:greekLit:tlg0012.tlg002.omar:24.263	ἀμφὶ ξείνῳ ἐμῷ, ἤ που ζώει τε καὶ ἔστιν
urn:cts:greekLit:tlg0012.tlg002.omar:24.264	ἦ ἤδη τέθνηκε καὶ εἰν ̓Αί̈δαο δόμοισιν.
urn:cts:greekLit:tlg0012.tlg002.omar:24.265	ἐκ γάρ τοι ἐρέω,  σὺ δὲ σύνθεο καί μευ ἄκουσον:
urn:cts:greekLit:tlg0012.tlg002.omar:24.266	ἄνδρα ποτ' ἐξείνισσα φίλῃ ἐνὶ πατρίδι γαίῃ
urn:cts:greekLit:tlg0012.tlg002.omar:24.267	ἡμέτερόνδ' ἐλθόντα, καὶ οὔ πω τις βροτὸς ἄλλος
urn:cts:greekLit:tlg0012.tlg002.omar:24.268	ξείνων τηλεδαπῶν φιλίων ἐμὸν ἵκετο δῶμα:
urn:cts:greekLit:tlg0012.tlg002.omar:24.269	εὔχετο δ' ἐξ ̓Ιθάκης γένος ἔμμεναι, αὐτὰρ ἔφασκε
urn:cts:greekLit:tlg0012.tlg002.omar:24.270	Λαέρτην ̓Αρκεισιάδην πατέρ' ἔμμεναι αὐτῷ.
urn:cts:greekLit:tlg0012.tlg002.omar:24.271	τὸν μὲν ἐγὼ πρὸς δώματ' ἄγων ἐὺ̈ ἐξείνισσα,
urn:cts:greekLit:tlg0012.tlg002.omar:24.272	ἐνδυκέως φιλέων, πολλῶν κατὰ οἶκον ἐόντων,
urn:cts:greekLit:tlg0012.tlg002.omar:24.273	καί οἱ δῶρα πόρον ξεινήϊα, οἷα ἐῴκει.
urn:cts:greekLit:tlg0012.tlg002.omar:24.274	χρυσοῦ μέν οἱ δῶκ' εὐεργέος ἑπτὰ τάλαντα,
urn:cts:greekLit:tlg0012.tlg002.omar:24.275	δῶκα δέ οἱ κρητῆρα πανάργυρον ἀνθεμόεντα,
urn:cts:greekLit:tlg0012.tlg002.omar:24.276	δώδεκα δ' ἁπλοί̈δας χλαίνας, τόσσους δὲ τάπητας,
urn:cts:greekLit:tlg0012.tlg002.omar:24.277	τόσσα δὲ φάρεα καλά, τόσους δ' ἐπὶ τοῖσι χιτῶνας,
urn:cts:greekLit:tlg0012.tlg002.omar:24.278	χωρὶς δ' αὖτε γυναῖκας, ἀμύμονα ἔργα ἰδυίας,
urn:cts:greekLit:tlg0012.tlg002.omar:24.279	τέσσαρας εἰδαλίμας, ἃς ἤθελεν αὐτὸς ἑλέσθαι.”
urn:cts:greekLit:tlg0012.tlg002.omar:24.280	τὸν δ' ἠμείβετ' ἔπειτα πατὴρ κατὰ δάκρυον εἴβων:
urn:cts:greekLit:tlg0012.tlg002.omar:24.281	“ξεῖν',  ἦ τοι μὲν γαῖαν ἱκάνεις, ἣν ἐρεείνεις,
urn:cts:greekLit:tlg0012.tlg002.omar:24.282	ὑβρισταὶ δ' αὐτὴν καὶ ἀτάσθαλοι ἄνδρες ἔχουσιν:
urn:cts:greekLit:tlg0012.tlg002.omar:24.283	δῶρα δ' ἐτώσια ταῦτα χαρίζεο, μυρί' ὀπάζων:
urn:cts:greekLit:tlg0012.tlg002.omar:24.284	εἰ γάρ μιν ζωόν γ' ἐκίχεις ̓Ιθάκης ἐνὶ δήμῳ,
urn:cts:greekLit:tlg0012.tlg002.omar:24.285	τῷ κέν ς' εὖ δώροισιν ἀμειψάμενος ἀπέπεμψε
urn:cts:greekLit:tlg0012.tlg002.omar:24.286	καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.
urn:cts:greekLit:tlg0012.tlg002.omar:24.287	ἀλλ' ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.omar:24.288	πόστον δὴ ἔτος ἐστίν, ὅτε ξείνισσας ἐκεῖνον
urn:cts:greekLit:tlg0012.tlg002.omar:24.289	σὸν ξεῖνον δύστηνον, ἐμὸν παῖδ', εἴ ποτ' ἔην γε,
urn:cts:greekLit:tlg0012.tlg002.omar:24.290	δύσμορον;  ὅν που τῆλε φίλων καὶ πατρίδος αἴης
urn:cts:greekLit:tlg0012.tlg002.omar:24.291	ἠέ που ἐν πόντῳ φάγον ἰχθύες, ἢ ἐπὶ χέρσου
urn:cts:greekLit:tlg0012.tlg002.omar:24.292	θηρσὶ καὶ οἰωνοῖσιν ἕλωρ γένετ': οὐδέ ἑ μήτηρ
urn:cts:greekLit:tlg0012.tlg002.omar:24.293	κλαῦσε περιστείλασα πατήρ θ', οἵ μιν τεκόμεσθα:
urn:cts:greekLit:tlg0012.tlg002.omar:24.294	οὐδ' ἄλοχος πολύδωρος, ἐχέφρων Πηνελόπεια,
urn:cts:greekLit:tlg0012.tlg002.omar:24.295	κώκυς' ἐν λεχέεσσιν ἑὸν πόσιν,  ὡς ἐπεῴκει,
urn:cts:greekLit:tlg0012.tlg002.omar:24.296	ὀφθαλμοὺς καθελοῦσα: τὸ γὰρ γέρας ἐστὶ θανόντων.
urn:cts:greekLit:tlg0012.tlg002.omar:24.297	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ:
urn:cts:greekLit:tlg0012.tlg002.omar:24.298	τίς πόθεν εἶς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.omar:24.299	ποῦ δὲ νηῦς ἕστηκε θοή, ἥ ς' ἤγαγε δεῦρο
urn:cts:greekLit:tlg0012.tlg002.omar:24.300	ἀντιθέους θ' ἑτάρους;  ἦ ἔμπορος εἰλήλουθας
urn:cts:greekLit:tlg0012.tlg002.omar:24.301	νηὸς ἐπ' ἀλλοτρίης, οἱ δ' ἐκβήσαντες ἔβησαν;”
urn:cts:greekLit:tlg0012.tlg002.omar:24.302	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:24.303	“τοιγὰρ ἐγώ τοι πάντα μάλ' ἀτρεκέως καταλέξω.
urn:cts:greekLit:tlg0012.tlg002.omar:24.304	εἰμὶ μὲν ἐξ ̓Αλύβαντος, ὅθι κλυτὰ δώματα ναίω,
urn:cts:greekLit:tlg0012.tlg002.omar:24.305	υἱὸς ̓Αφείδαντος Πολυπημονίδαο ἄνακτος:
urn:cts:greekLit:tlg0012.tlg002.omar:24.306	αὐτὰρ ἐμοί γ' ὄνομ' ἐστὶν ̓Επήριτος: ἀλλά με δαίμων
urn:cts:greekLit:tlg0012.tlg002.omar:24.307	πλάγξ' ἀπὸ Σικανίης δεῦρ' ἐλθέμεν οὐκ ἐθέλοντα:
urn:cts:greekLit:tlg0012.tlg002.omar:24.308	νηῦς δέ μοι ἥδ' ἕστηκεν ἐπ' ἀγροῦ νόσφι πόληος.
urn:cts:greekLit:tlg0012.tlg002.omar:24.309	αὐτὰρ ̓Οδυσσῆϊ τόδε δὴ πέμπτον ἔτος ἐστίν,
urn:cts:greekLit:tlg0012.tlg002.omar:24.310	ἐξ οὗ κεῖθεν ἔβη καὶ ἐμῆς ἀπελήλυθε πάτρης,
urn:cts:greekLit:tlg0012.tlg002.omar:24.311	δύσμορος: ἦ τέ οἱ ἐσθλοὶ ἔσαν ὄρνιθες ἰόντι,
urn:cts:greekLit:tlg0012.tlg002.omar:24.312	δεξιοί, οἷς χαίρων μὲν ἐγὼν ἀπέπεμπον ἐκεῖνον,
urn:cts:greekLit:tlg0012.tlg002.omar:24.313	χαῖρε δὲ κεῖνος ἰών: θυμὸς δ' ἔτι νῶϊν ἐώλπει
urn:cts:greekLit:tlg0012.tlg002.omar:24.314	μίξεσθαι ξενίῃ ἠδ' ἀγλαὰ δῶρα διδώσειν.”
urn:cts:greekLit:tlg0012.tlg002.omar:24.315	ὣς φάτο,  τὸν δ' ἄχεος νεφέλη ἐκάλυψε μέλαινα:
urn:cts:greekLit:tlg0012.tlg002.omar:24.316	ἀμφοτέρῃσι δὲ χερσὶν ἑλὼν κόνιν αἰθαλόεσσαν
urn:cts:greekLit:tlg0012.tlg002.omar:24.317	χεύατο κὰκ κεφαλῆς πολιῆς, ἁδινὰ στεναχίζων.
urn:cts:greekLit:tlg0012.tlg002.omar:24.318	τοῦ δ' ὠρίνετο θυμός, ἀνὰ ῥῖνας δέ οἱ ἤδη
urn:cts:greekLit:tlg0012.tlg002.omar:24.319	δριμὺ μένος προὔτυψε φίλον πατέρ' εἰσορόωντι.
urn:cts:greekLit:tlg0012.tlg002.omar:24.320	κύσσε δέ μιν περιφὺς ἐπιάλμενος,  ἠδὲ προσηύδα:
urn:cts:greekLit:tlg0012.tlg002.omar:24.321	“κεῖνος μέν τοι ὅδ' αὐτὸς ἐγώ, πάτερ, ὃν σὺ μεταλλᾷς,
urn:cts:greekLit:tlg0012.tlg002.omar:24.322	ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.omar:24.323	ἀλλ' ἴσχεο κλαυθμοῖο γόοιό τε δακρυόεντος.
urn:cts:greekLit:tlg0012.tlg002.omar:24.324	ἐκ γάρ τοι ἐρέω: μάλα δὲ χρὴ σπευδέμεν ἔμπης:
urn:cts:greekLit:tlg0012.tlg002.omar:24.325	μνηστῆρας κατέπεφνον ἐν ἡμετέροισι δόμοισι,
urn:cts:greekLit:tlg0012.tlg002.omar:24.326	λώβην τινύμενος θυμαλγέα καὶ κακὰ ἔργα.”
urn:cts:greekLit:tlg0012.tlg002.omar:24.327	τὸν δ' αὖ Λαέρτης ἀπαμείβετο φώνησέν τε:
urn:cts:greekLit:tlg0012.tlg002.omar:24.328	“εἰ μὲν δὴ ̓Οδυσεύς γε ἐμὸς πάϊς ἐνθάδ' ἱκάνεις,
urn:cts:greekLit:tlg0012.tlg002.omar:24.329	σῆμά τί μοι νῦν εἰπὲ ἀριφραδές, ὄφρα πεποίθω.”
urn:cts:greekLit:tlg0012.tlg002.omar:24.330	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:24.331	“οὐλὴν μὲν πρῶτον τήνδε φράσαι ὀφθαλμοῖσι,
urn:cts:greekLit:tlg0012.tlg002.omar:24.332	τὴν ἐν Παρνησῷ μ' ἔλασεν σῦς λευκῷ ὀδόντι
urn:cts:greekLit:tlg0012.tlg002.omar:24.333	οἰχόμενον: σὺ δέ με προί̈εις καὶ πότνια μήτηρ
urn:cts:greekLit:tlg0012.tlg002.omar:24.334	ἐς πατέρ' Αὐτόλυκον μητρὸς φίλον, ὄφρ' ἂν ἑλοίμην
urn:cts:greekLit:tlg0012.tlg002.omar:24.335	δῶρα, τὰ δεῦρο μολών μοι ὑπέσχετο καὶ κατένευσεν.
urn:cts:greekLit:tlg0012.tlg002.omar:24.336	εἰ δ' ἄγε τοι καὶ δένδρε' ἐϋκτιμένην κατ' ἀλωὴν
urn:cts:greekLit:tlg0012.tlg002.omar:24.337	εἴπω, ἅ μοί ποτ' ἔδωκας, ἐγὼ δ' ᾔτεόν σε ἕκαστα
urn:cts:greekLit:tlg0012.tlg002.omar:24.338	παιδνὸς ἐών, κατὰ κῆπον ἐπισπόμενος: διὰ δ' αὐτῶν
urn:cts:greekLit:tlg0012.tlg002.omar:24.339	ἱκνεύμεσθα, σὺ δ' ὠνόμασας καὶ ἔειπες ἕκαστα.
urn:cts:greekLit:tlg0012.tlg002.omar:24.340	ὄγχνας μοι δῶκας τρισκαίδεκα καὶ δέκα μηλέας,
urn:cts:greekLit:tlg0012.tlg002.omar:24.341	συκέας τεσσαράκοντ': ὄρχους δέ μοι ὧδ' ὀνόμηνας
urn:cts:greekLit:tlg0012.tlg002.omar:24.342	δώσειν πεντήκοντα, διατρύγιος δὲ ἕκαστος
urn:cts:greekLit:tlg0012.tlg002.omar:24.343	ἤην: ἔνθα δ' ἀνὰ σταφυλαὶ παντοῖαι ἔασιν—
urn:cts:greekLit:tlg0012.tlg002.omar:24.344	ὁππότε δὴ Διὸς ὧραι ἐπιβρίσειαν ὕπερθεν.”
urn:cts:greekLit:tlg0012.tlg002.omar:24.345	ὣς φάτο,  τοῦ δ' αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.omar:24.346	σήματ' ἀναγνόντος τά οἱ ἔμπεδα πέφραδ' ̓Οδυσσεύς.
urn:cts:greekLit:tlg0012.tlg002.omar:24.347	ἀμφὶ δὲ παιδὶ φίλῳ βάλε πήχεε: τὸν δὲ ποτὶ οἷ
urn:cts:greekLit:tlg0012.tlg002.omar:24.348	εἷλεν ἀποψύχοντα πολύτλας δῖος ̓Οδυσσεύς.
urn:cts:greekLit:tlg0012.tlg002.omar:24.349	αὐτὰρ ἐπεί ῥ' ἄμπνυτο καὶ ἐς φρένα θυμὸς ἀγέρθη,
urn:cts:greekLit:tlg0012.tlg002.omar:24.350	ἐξαῦτις μύθοισιν ἀμειβόμενος προσέειπε:
urn:cts:greekLit:tlg0012.tlg002.omar:24.351	“Ζεῦ πάτερ, ἦ ῥα ἔτ' ἔστε θεοὶ κατὰ μακρὸν ̓́Ολυμπον,
urn:cts:greekLit:tlg0012.tlg002.omar:24.352	εἰ ἐτεὸν μνηστῆρες ἀτάσθαλον ὕβριν ἔτισαν.
urn:cts:greekLit:tlg0012.tlg002.omar:24.353	νῦν δ' αἰνῶς δείδοικα κατὰ φρένα μὴ τάχα πάντες
urn:cts:greekLit:tlg0012.tlg002.omar:24.354	ἐνθάδ' ἐπέλθωσιν ̓Ιθακήσιοι, ἀγγελίας δὲ
urn:cts:greekLit:tlg0012.tlg002.omar:24.355	πάντη ἐποτρύνωσι Κεφαλλήνων πολίεσσι.”
urn:cts:greekLit:tlg0012.tlg002.omar:24.356	τὸν δ' ἀπαμειβόμενος προσέφη πολύμητις ̓Οδυσσεύς:
urn:cts:greekLit:tlg0012.tlg002.omar:24.357	“θάρσει, μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.omar:24.358	ἀλλ' ἴομεν προτὶ οἶκον, ὃς ὀρχάτου ἐγγύθι κεῖται:
urn:cts:greekLit:tlg0012.tlg002.omar:24.359	ἔνθα δὲ Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.omar:24.360	προὔπεμψ',  ὡς ἂν δεῖπνον ἐφοπλίσσωσι τάχιστα.”
urn:cts:greekLit:tlg0012.tlg002.omar:24.361	ὣς ἄρα φωνήσαντε βάτην πρὸς δώματα καλά.
urn:cts:greekLit:tlg0012.tlg002.omar:24.362	οἱ δ' ὅτε δή ῥ' ἵκοντο δόμους εὖ ναιετάοντας,
urn:cts:greekLit:tlg0012.tlg002.omar:24.363	εὗρον Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.omar:24.364	ταμνομένους κρέα πολλὰ κερῶντάς τ' αἴθοπα οἶνον.
urn:cts:greekLit:tlg0012.tlg002.omar:24.365	τόφρα δὲ Λαέρτην μεγαλήτορα ᾧ ἐνὶ οἴκῳ
urn:cts:greekLit:tlg0012.tlg002.omar:24.366	ἀμφίπολος Σικελὴ λοῦσεν καὶ χρῖσεν ἐλαίῳ,
urn:cts:greekLit:tlg0012.tlg002.omar:24.367	ἀμφὶ δ' ἄρα χλαῖναν καλὴν βάλεν: αὐτὰρ ̓Αθήνη
urn:cts:greekLit:tlg0012.tlg002.omar:24.368	ἄγχι παρισταμένη μέλε' ἤλδανε ποιμένι λαῶν,
urn:cts:greekLit:tlg0012.tlg002.omar:24.369	μείζονα δ' ἠὲ πάρος καὶ πάσσονα θῆκεν ἰδέσθαι.
urn:cts:greekLit:tlg0012.tlg002.omar:24.370	ἐκ δ' ἀσαμίνθου βῆ: θαύμαζε δέ μιν φίλος υἱός,
urn:cts:greekLit:tlg0012.tlg002.omar:24.371	ὡς ἴδεν ἀθανάτοισι θεοῖς ἐναλίγκιον ἄντην:
urn:cts:greekLit:tlg0012.tlg002.omar:24.372	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:24.373	“ὦ πάτερ, ἦ μάλα τίς σε θεῶν αἰειγενετάων
urn:cts:greekLit:tlg0012.tlg002.omar:24.374	εἶδός τε μέγεθός τε ἀμείνονα θῆκεν ἰδέσθαι.”
urn:cts:greekLit:tlg0012.tlg002.omar:24.375	τὸν δ' αὖ Λαέρτης πεπνυμένος ἀντίον ηὔδα:
urn:cts:greekLit:tlg0012.tlg002.omar:24.376	“αἲ γάρ, Ζεῦ τε πάτερ καὶ ̓Αθηναίη καὶ ̓́Απολλον,
urn:cts:greekLit:tlg0012.tlg002.omar:24.377	οἷος Νήρικον εἷλον, ἐϋκτίμενον πτολίεθρον,
urn:cts:greekLit:tlg0012.tlg002.omar:24.378	ἀκτὴν ἠπείροιο, Κεφαλλήνεσσιν ἀνάσσων,
urn:cts:greekLit:tlg0012.tlg002.omar:24.379	τοῖος ἐών τοι χθιζὸς ἐν ἡμετέροισι δόμοισιν,
urn:cts:greekLit:tlg0012.tlg002.omar:24.380	τεύχε' ἔχων ὤμοισιν,  ἐφεστάμεναι καὶ ἀμύνειν
urn:cts:greekLit:tlg0012.tlg002.omar:24.381	ἄνδρας μνηστῆρας: τῷ κε σφέων γούνατ' ἔλυσα
urn:cts:greekLit:tlg0012.tlg002.omar:24.382	πολλῶν ἐν μεγάροισι, σὺ δὲ φρένας ἔνδον ἐγήθεις.”
urn:cts:greekLit:tlg0012.tlg002.omar:24.383	ὣς οἷ μὲν τοιαῦτα πρὸς ἀλλήλους ἀγόρευον.
urn:cts:greekLit:tlg0012.tlg002.omar:24.384	οἱ δ' ἐπεὶ οὖν παύσαντο πόνου τετύκοντό τε δαῖτα,
urn:cts:greekLit:tlg0012.tlg002.omar:24.385	ἑξείης ἕζοντο κατὰ κλισμούς τε θρόνους τε:
urn:cts:greekLit:tlg0012.tlg002.omar:24.386	ἔνθ' οἱ μὲν δείπνῳ ἐπεχείρεον, ἀγχίμολον δὲ
urn:cts:greekLit:tlg0012.tlg002.omar:24.387	ἦλθ' ὁ γέρων Δολίος, σὺν δ' υἱεῖς τοῖο γέροντος,
urn:cts:greekLit:tlg0012.tlg002.omar:24.388	ἐξ ἔργων μογέοντες, ἐπεὶ προμολοῦσα κάλεσσεν
urn:cts:greekLit:tlg0012.tlg002.omar:24.389	μήτηρ γρηῦς Σικελή, ἥ σφεας τρέφε καί ῥα γέροντα
urn:cts:greekLit:tlg0012.tlg002.omar:24.390	ἐνδυκέως κομέεσκεν,  ἐπεὶ κατὰ γῆρας ἔμαρψεν.
urn:cts:greekLit:tlg0012.tlg002.omar:24.391	οἱ δ' ὡς οὖν ̓Οδυσῆα ἴδον φράσσαντό τε θυμῷ,
urn:cts:greekLit:tlg0012.tlg002.omar:24.392	ἔσταν ἐνὶ μεγάροισι τεθηπότες: αὐτὰρ ̓Οδυσσεὺς
urn:cts:greekLit:tlg0012.tlg002.omar:24.393	μειλιχίοις ἐπέεσσι καθαπτόμενος προσέειπεν:
urn:cts:greekLit:tlg0012.tlg002.omar:24.394	“ὦ γέρον, ἵζ' ἐπὶ δεῖπνον, ἀπεκλελάθεσθε δὲ θάμβευς:
urn:cts:greekLit:tlg0012.tlg002.omar:24.395	δηρὸν γὰρ σίτῳ ἐπιχειρήσειν μεμαῶτες
urn:cts:greekLit:tlg0012.tlg002.omar:24.396	μίμνομεν ἐν μεγάροις, ὑμέας ποτιδέγμενοι αἰεί.”
urn:cts:greekLit:tlg0012.tlg002.omar:24.397	ὣς ἄρ ἔφη, Δολίος δ' ἰθὺς κίε χεῖρε πετάσσας
urn:cts:greekLit:tlg0012.tlg002.omar:24.398	ἀμφοτέρας, ̓Οδυσεῦς δὲ λαβὼν κύσε χεῖρ' ἐπὶ καρπῷ,
urn:cts:greekLit:tlg0012.tlg002.omar:24.399	καί μιν φωνήσας ἔπεα πτερόεντα προσηύδα:
urn:cts:greekLit:tlg0012.tlg002.omar:24.400	“ὦ φίλ',  ἐπεὶ νόστησας ἐελδομένοισι μάλ' ἡμῖν
urn:cts:greekLit:tlg0012.tlg002.omar:24.401	οὐδ' ἔτ' ὀϊομένοισι, θεοὶ δέ ς' ἀνήγαγον αὐτοί,
urn:cts:greekLit:tlg0012.tlg002.omar:24.402	οὖλέ τε καὶ μάλα χαῖρε, θεοὶ δέ τοι ὄλβια δοῖεν.
urn:cts:greekLit:tlg0012.tlg002.omar:24.403	καί μοι τοῦτ' ἀγόρευσον ἐτήτυμον, ὄφρ' ἐὺ̈ εἰδῶ,
urn:cts:greekLit:tlg0012.tlg002.omar:24.404	ἢ ἤδη σάφα οἶδε περίφρων Πηνελόπεια
urn:cts:greekLit:tlg0012.tlg002.omar:24.405	νοστήσαντά σε δεῦρ',  ἦ ἄγγελον ὀτρύνωμεν.”
urn:cts:greekLit:tlg0012.tlg002.omar:24.406	τὸν δ' ἀπαμειβόμενος προσέφη πολύμητις ̓Οδυσσεύς
urn:cts:greekLit:tlg0012.tlg002.omar:24.407	“ὦ γέρον, ἤδη οἶδε: τί σε χρὴ ταῦτα πένεσθαι;”
urn:cts:greekLit:tlg0012.tlg002.omar:24.408	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου.
urn:cts:greekLit:tlg0012.tlg002.omar:24.409	ὣς δ' αὔτως παῖδες Δολίου κλυτὸν ἀμφ' ̓Οδυσῆα
urn:cts:greekLit:tlg0012.tlg002.omar:24.410	δεικανόωντ' ἐπέεσσι καὶ ἐν χείρεσσι φύοντο,
urn:cts:greekLit:tlg0012.tlg002.omar:24.411	ἑξείης δ' ἕζοντο παραὶ Δολίον, πατέρα σφόν.
urn:cts:greekLit:tlg0012.tlg002.omar:24.412	ὣς οἱ μὲν περὶ δεῖπνον ἐνὶ μεγάροισι πένοντο:
urn:cts:greekLit:tlg0012.tlg002.omar:24.413	̓́Οσσα δ' ἄρ' ἄγγελος ὦκα κατὰ πτόλιν ᾤχετο πάντη,
urn:cts:greekLit:tlg0012.tlg002.omar:24.414	μνηστήρων στυγερὸν θάνατον καὶ κῆρ' ἐνέπουσα.
urn:cts:greekLit:tlg0012.tlg002.omar:24.415	οἱ δ' ἄρ' ὁμῶς ἀί̈οντες ἐφοίτων ἄλλοθεν ἄλλος
urn:cts:greekLit:tlg0012.tlg002.omar:24.416	μυχμῷ τε στοναχῇ τε δόμων προπάροιθ' ̓Οδυσῆος,
urn:cts:greekLit:tlg0012.tlg002.omar:24.417	ἐκ δὲ νέκυς οἴκων φόρεον καὶ θάπτον ἕκαστοι,
urn:cts:greekLit:tlg0012.tlg002.omar:24.418	τοὺς δ' ἐξ ἀλλάων πολίων οἶκόνδε ἕκαστον
urn:cts:greekLit:tlg0012.tlg002.omar:24.419	πέμπον ἄγειν ἁλιεῦσι θοῇς ἐπὶ νηυσὶ τιθέντες:
urn:cts:greekLit:tlg0012.tlg002.omar:24.420	αὐτοὶ δ' εἰς ἀγορὴν κίον ἀθρόοι,  ἀχνύμενοι κῆρ.
urn:cts:greekLit:tlg0012.tlg002.omar:24.421	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
urn:cts:greekLit:tlg0012.tlg002.omar:24.422	τοῖσιν δ' Εὐπείθης ἀνά θ' ἵστατο καὶ μετέειπε:
urn:cts:greekLit:tlg0012.tlg002.omar:24.423	παιδὸς γάρ οἱ ἄλαστον ἐνὶ φρεσὶ πένθος ἔκειτο,
urn:cts:greekLit:tlg0012.tlg002.omar:24.424	̓Αντινόου, τὸν πρῶτον ἐνήρατο δῖος ̓Οδυσσεύς:
urn:cts:greekLit:tlg0012.tlg002.omar:24.425	τοῦ ὅ γε δάκρυ χέων ἀγορήσατο καὶ μετέειπεν:
urn:cts:greekLit:tlg0012.tlg002.omar:24.426	“ὦ φίλοι, ἦ μέγα ἔργον ἀνὴρ ὅδ' ἐμήσατ' ̓Αχαιούς:
urn:cts:greekLit:tlg0012.tlg002.omar:24.427	τοὺς μὲν σὺν νήεσσιν ἄγων πολέας τε καὶ ἐσθλοὺς
urn:cts:greekLit:tlg0012.tlg002.omar:24.428	ὤλεσε μὲν νῆας γλαφυράς, ἀπὸ δ' ὤλεσε λαούς:
urn:cts:greekLit:tlg0012.tlg002.omar:24.429	τοὺς δ' ἐλθὼν ἔκτεινε Κεφαλλήνων ὄχ' ἀρίστους,
urn:cts:greekLit:tlg0012.tlg002.omar:24.430	ἀλλ' ἄγετε,  πρὶν τοῦτον ἢ ἐς Πύλον ὦκα ἱκέσθαι
urn:cts:greekLit:tlg0012.tlg002.omar:24.431	ἢ καὶ ἐς ̓́Ηλιδα δῖαν, ὅθι κρατέουσιν ̓Επειοί,
urn:cts:greekLit:tlg0012.tlg002.omar:24.432	ἴομεν: ἦ καὶ ἔπειτα κατηφέες ἐσσόμεθ' αἰεί:
urn:cts:greekLit:tlg0012.tlg002.omar:24.433	λώβη γὰρ τάδε γ' ἐστὶ καὶ ἐσσομένοισι πυθέσθαι,
urn:cts:greekLit:tlg0012.tlg002.omar:24.434	εἰ δὴ μὴ παίδων τε κασιγνήτων τε φονῆας
urn:cts:greekLit:tlg0012.tlg002.omar:24.435	τισόμεθ'.  οὐκ ἂν ἐμοί γε μετὰ φρεσὶν ἡδὺ γένοιτο
urn:cts:greekLit:tlg0012.tlg002.omar:24.436	ζωέμεν, ἀλλὰ τάχιστα θανὼν φθιμένοισι μετείην.
urn:cts:greekLit:tlg0012.tlg002.omar:24.437	ἀλλ' ἴομεν, μὴ φθέωσι περαιωθέντες ἐκεῖνοι.”
urn:cts:greekLit:tlg0012.tlg002.omar:24.438	ὣς φάτο δάκρυ χέων, οἶκτος δ' ἕλε πάντας ̓Αχαιούς.
urn:cts:greekLit:tlg0012.tlg002.omar:24.439	ἀγχίμολον δέ σφ' ἦλθε Μέδων καὶ θεῖος ἀοιδὸς
urn:cts:greekLit:tlg0012.tlg002.omar:24.440	ἐκ μεγάρων ̓Οδυσῆος,  ἐπεί σφεας ὕπνος ἀνῆκεν,
urn:cts:greekLit:tlg0012.tlg002.omar:24.441	ἔσταν δ' ἐν μέσσοισι: τάφος δ' ἕλεν ἄνδρα ἕκαστον.
urn:cts:greekLit:tlg0012.tlg002.omar:24.442	τοῖσι δὲ καὶ μετέειπε Μέδων πεπνυμένα εἰδώς:
urn:cts:greekLit:tlg0012.tlg002.omar:24.443	“κέκλυτε δὴ νῦν μευ, ̓Ιθακήσιοι: οὐ γὰρ ̓Οδυσσεὺς
urn:cts:greekLit:tlg0012.tlg002.omar:24.444	ἀθανάτων ἀέκητι θεῶν τάδ' ἐμήσατο ἔργα:
urn:cts:greekLit:tlg0012.tlg002.omar:24.445	αὐτὸς ἐγὼν εἶδον θεὸν ἄμβροτον,  ὅς ῥ' ̓Οδυσῆϊ
urn:cts:greekLit:tlg0012.tlg002.omar:24.446	ἐγγύθεν ἑστήκει καὶ Μέντορι πάντα ἐῴκει.
urn:cts:greekLit:tlg0012.tlg002.omar:24.447	ἀθάνατος δὲ θεὸς τοτὲ μὲν προπάροιθ' ̓Οδυσῆος
urn:cts:greekLit:tlg0012.tlg002.omar:24.448	φαίνετο θαρσύνων, τοτὲ δὲ μνηστῆρας ὀρίνων
urn:cts:greekLit:tlg0012.tlg002.omar:24.449	θῦνε κατὰ μέγαρον: τοὶ δ' ἀγχιστῖνοι ἔπιπτον.”
urn:cts:greekLit:tlg0012.tlg002.omar:24.450	ὣς φάτο, τοὺς δ' ἄρα πάντας ὑπὸ χλωρὸν δέος ᾕρει.
urn:cts:greekLit:tlg0012.tlg002.omar:24.451	τοῖσι δὲ καὶ μετέειπε γέρων ἥρως ̔Αλιθέρσης
urn:cts:greekLit:tlg0012.tlg002.omar:24.452	Μαστορίδης: ὁ γὰρ οἶος ὅρα πρόσσω καὶ ὀπίσσω:
urn:cts:greekLit:tlg0012.tlg002.omar:24.453	ὅ σφιν ἐϋφρονέων ἀγορήσατο καὶ μετέειπε:
urn:cts:greekLit:tlg0012.tlg002.omar:24.454	“κέκλυτε δὴ νῦν μευ, ̓Ιθακήσιοι, ὅττι κεν εἴπω:
urn:cts:greekLit:tlg0012.tlg002.omar:24.455	ὑμετέρῃ κακότητι,  φίλοι, τάδε ἔργα γένοντο:
urn:cts:greekLit:tlg0012.tlg002.omar:24.456	οὐ γὰρ ἐμοὶ πείθεσθ', οὐ Μέντορι ποιμένι λαῶν,
urn:cts:greekLit:tlg0012.tlg002.omar:24.457	ὑμετέρους παῖδας καταπαυέμεν ἀφροσυνάων,
urn:cts:greekLit:tlg0012.tlg002.omar:24.458	οἳ μέγα ἔργον ἔρεξαν ἀτασθαλίῃσι κακῇσι,
urn:cts:greekLit:tlg0012.tlg002.omar:24.459	κτήματα κείροντες καὶ ἀτιμάζοντες ἄκοιτιν
urn:cts:greekLit:tlg0012.tlg002.omar:24.460	ἀνδρὸς ἀριστῆος: τὸν δ' οὐκέτι φάντο νέεσθαι.
urn:cts:greekLit:tlg0012.tlg002.omar:24.461	καὶ νῦν ὧδε γένοιτο. πίθεσθέ μοι ὡς ἀγορεύω:
urn:cts:greekLit:tlg0012.tlg002.omar:24.462	μὴ ἴομεν, μή πού τις ἐπίσπαστον κακὸν εὕρῃ.”
urn:cts:greekLit:tlg0012.tlg002.omar:24.463	ὣς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ
urn:cts:greekLit:tlg0012.tlg002.omar:24.464	ἡμίσεων πλείους: τοὶ δ' ἀθρόοι αὐτόθι μίμνον:
urn:cts:greekLit:tlg0012.tlg002.omar:24.465	οὐ γὰρ σφιν ἅδε μῦθος ἐνὶ φρεσίν,  ἀλλ' Εὐπείθει
urn:cts:greekLit:tlg0012.tlg002.omar:24.466	πείθοντ': αἶψα δ' ἔπειτ' ἐπὶ τεύχεα ἐσσεύοντο.
urn:cts:greekLit:tlg0012.tlg002.omar:24.467	αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,
urn:cts:greekLit:tlg0012.tlg002.omar:24.468	ἀθρόοι ἠγερέθοντο πρὸ ἄστεος εὐρυχόροιο.
urn:cts:greekLit:tlg0012.tlg002.omar:24.469	τοῖσιν δ' Εὐπείθης ἡγήσατο νηπιέῃσι:
urn:cts:greekLit:tlg0012.tlg002.omar:24.470	φῆ δ' ὅ γε τίσεσθαι παιδὸς φόνον,  οὐδ' ἄρ' ἔμελλεν
urn:cts:greekLit:tlg0012.tlg002.omar:24.471	ἂψ ἀπονοστήσειν, ἀλλ' αὐτοῦ πότμον ἐφέψειν.
urn:cts:greekLit:tlg0012.tlg002.omar:24.472	αὐτὰρ ̓Αθηναίη Ζῆνα Κρονίωνα προσηύδα:
urn:cts:greekLit:tlg0012.tlg002.omar:24.473	“ὦ πάτερ ἡμέτερε, Κρονίδη, ὕπατε κρειόντων,
urn:cts:greekLit:tlg0012.tlg002.omar:24.474	εἰπέ μοι εἰρομένῃ, τί νύ τοι νόος ἔνδοθι κεύθει;
urn:cts:greekLit:tlg0012.tlg002.omar:24.475	ἢ προτέρω πόλεμόν τε κακὸν καὶ φύλοπιν αἰνὴν
urn:cts:greekLit:tlg0012.tlg002.omar:24.476	τεύξεις, ἦ φιλότητα μετ' ἀμφοτέροισι τίθησθα;”
urn:cts:greekLit:tlg0012.tlg002.omar:24.477	τὴν δ' ἀπαμειβόμενος προσέφη νεφεληγερέτα Ζεύς:
urn:cts:greekLit:tlg0012.tlg002.omar:24.478	“τέκνον ἐμόν, τί με ταῦτα διείρεαι ἠδὲ μεταλλᾷς;
urn:cts:greekLit:tlg0012.tlg002.omar:24.479	οὐ γὰρ δὴ τοῦτον μὲν ἐβούλευσας νόον αὐτή,
urn:cts:greekLit:tlg0012.tlg002.omar:24.480	ὡς ἦ τοι κείνους ̓Οδυσεὺς ἀποτίσεται ἐλθών;
urn:cts:greekLit:tlg0012.tlg002.omar:24.481	ἔρξον ὅπως ἐθέλεις: ἐρέω τέ τοι ὡς ἐπέοικεν.
urn:cts:greekLit:tlg0012.tlg002.omar:24.482	ἐπεὶ δὴ μνηστῆρας ἐτίσατο δῖος ̓Οδυσσεύς,
urn:cts:greekLit:tlg0012.tlg002.omar:24.483	ὅρκια πιστὰ ταμόντες ὁ μὲν βασιλευέτω αἰεί,
urn:cts:greekLit:tlg0012.tlg002.omar:24.484	ἡμεῖς δ' αὖ παίδων τε κασιγνήτων τε φόνοιο
urn:cts:greekLit:tlg0012.tlg002.omar:24.485	ἔκλησιν θέωμεν: τοὶ δ' ἀλλήλους φιλεόντων
urn:cts:greekLit:tlg0012.tlg002.omar:24.486	ὡς τὸ πάρος, πλοῦτος δὲ καὶ εἰρήνη ἅλις ἔστω.”
urn:cts:greekLit:tlg0012.tlg002.omar:24.487	ὣς εἰπὼν ὤτρυνε πάρος μεμαυῖαν ̓Αθήνην,
urn:cts:greekLit:tlg0012.tlg002.omar:24.488	βῆ δὲ κατ' Οὐλύμποιο καρήνων ἀί̈ξασα.
urn:cts:greekLit:tlg0012.tlg002.omar:24.489	οἱ δ' ἐπεὶ οὖν σίτοιο μελίφρονος ἐξ ἔρον ἕντο,
urn:cts:greekLit:tlg0012.tlg002.omar:24.490	τοῖς δ' ἄρα μύθων ἦρχε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:24.491	“ἐξελθών τις ἴδοι μὴ δὴ σχεδὸν ὦσι κιόντες.”
urn:cts:greekLit:tlg0012.tlg002.omar:24.492	ὣς ἔφατ': ἐκ δ' υἱὸς Δολίου κίεν, ὡς ἐκέλευεν:
urn:cts:greekLit:tlg0012.tlg002.omar:24.493	στῆ δ' ἄρ' ἐπ' οὐδὸν ἰών, τοὺς δὲ σχεδὸν ἔσιδε πάντας:
urn:cts:greekLit:tlg0012.tlg002.omar:24.494	αἶψα δ' ̓Οδυσσῆα ἔπεα πτερόεντα προσηύδα:
urn:cts:greekLit:tlg0012.tlg002.omar:24.495	“οἵδε δὴ ἐγγὺς ἔας': ἀλλ' ὁπλιζώμεθα θᾶσσον.”
urn:cts:greekLit:tlg0012.tlg002.omar:24.496	ὣς ἔφαθ', οἱ δ' ὤρνυντο καὶ ἐν τεύχεσσι δύοντο,
urn:cts:greekLit:tlg0012.tlg002.omar:24.497	τέσσαρες ἀμφ' ̓Οδυσῆ', ἓξ δ' υἱεῖς οἱ Δολίοιο:
urn:cts:greekLit:tlg0012.tlg002.omar:24.498	ἐν δ' ἄρα Λαέρτης Δολίος τ' ἐς τεύχε' ἔδυνον,
urn:cts:greekLit:tlg0012.tlg002.omar:24.499	καὶ πολιοί περ ἐόντες, ἀναγκαῖοι πολεμισταί.
urn:cts:greekLit:tlg0012.tlg002.omar:24.500	αὐτὰρ ἐπεί ῥ' ἕσσαντο περὶ χροὶ̈ νώροπα χαλκόν,
urn:cts:greekLit:tlg0012.tlg002.omar:24.501	ὤϊξάν ῥα θύρας, ἐκ δ' ἤϊον, ἄρχε δ' ̓Οδυσσεύς.
urn:cts:greekLit:tlg0012.tlg002.omar:24.502	τοῖσι δ' ἐπ' ἀγχίμολον θυγάτηρ Διὸς ἦλθεν ̓Αθήνη
urn:cts:greekLit:tlg0012.tlg002.omar:24.503	Μέντορι εἰδομένη ἠμὲν δέμας ἠδὲ καὶ αὐδήν.
urn:cts:greekLit:tlg0012.tlg002.omar:24.504	τὴν μὲν ἰδὼν γήθησε πολύτλας δῖος ̓Οδυσσεύς:
urn:cts:greekLit:tlg0012.tlg002.omar:24.505	αἶψα δὲ Τηλέμαχον προσεφώνεεν ὃν φίλον υἱόν:
urn:cts:greekLit:tlg0012.tlg002.omar:24.506	“Τηλέμαχ', ἤδη μὲν τόδε γ' εἴσεαι αὐτὸς ἐπελθών,
urn:cts:greekLit:tlg0012.tlg002.omar:24.507	ἀνδρῶν μαρναμένων ἵνα τε κρίνονται ἄριστοι,
urn:cts:greekLit:tlg0012.tlg002.omar:24.508	μή τι καταισχύνειν πατέρων γένος, οἳ τὸ πάρος περ
urn:cts:greekLit:tlg0012.tlg002.omar:24.509	ἀλκῇ τ' ἠνορέῃ τε κεκάσμεθα πᾶσαν ἐπ' αἶαν.”
urn:cts:greekLit:tlg0012.tlg002.omar:24.510	τὸν δ' αὖ Τηλέμαχος πεπνυμένος ἀντίον ηὔδα:
urn:cts:greekLit:tlg0012.tlg002.omar:24.511	“ὄψεαι, αἴ κ' ἐθέλῃσθα, πάτερ φίλε, τῷδ' ἐπὶ θυμῷ
urn:cts:greekLit:tlg0012.tlg002.omar:24.512	οὔ τι καταισχύνοντα τεὸν γένος, ὡς ἀγορεύεις.”
urn:cts:greekLit:tlg0012.tlg002.omar:24.513	ὣς φάτο, Λαέρτης δ' ἐχάρη καὶ μῦθον ἔειπε:
urn:cts:greekLit:tlg0012.tlg002.omar:24.514	“τίς νύ μοι ἡμέρη ἥδε, θεοὶ φίλοι; ἦ μάλα χαίρω:
urn:cts:greekLit:tlg0012.tlg002.omar:24.515	υἱός θ' υἱωνός τ' ἀρετῆς πέρι δῆριν ἔχουσιν.”
urn:cts:greekLit:tlg0012.tlg002.omar:24.516	τὸν δὲ παρισταμένη προσέφη γλαυκῶπις ̓Αθήνη:
urn:cts:greekLit:tlg0012.tlg002.omar:24.517	“ὦ ̓Αρκεισιάδη, πάντων πολὺ φίλταθ' ἑταίρων,
urn:cts:greekLit:tlg0012.tlg002.omar:24.518	εὐξάμενος κούρῃ γλαυκώπιδι καὶ Διὶ πατρί,
urn:cts:greekLit:tlg0012.tlg002.omar:24.519	αἶψα μαλ' ἀμπεπαλὼν προί̈ει δολιχόσκιον ἔγχος.”
urn:cts:greekLit:tlg0012.tlg002.omar:24.520	ὣς φάτο, καί ῥ' ἔμπνευσε μένος μέγα Παλλὰς ̓Αθήνη
urn:cts:greekLit:tlg0012.tlg002.omar:24.521	εὐξάμενος δ' ἄρ' ἔπειτα Διὸς κούρῃ μεγάλοιο,
urn:cts:greekLit:tlg0012.tlg002.omar:24.522	αἶψα μάλ' ἀμπεπαλὼν προί̈ει δολιχόσκιον ἔγχος,
urn:cts:greekLit:tlg0012.tlg002.omar:24.523	καὶ βάλεν Εὐπείθεα κόρυθος διὰ χαλκοπαρῄου.
urn:cts:greekLit:tlg0012.tlg002.omar:24.524	ἡ δ' οὐκ ἔγχος ἔρυτο, διαπρὸ δὲ εἴσατο χαλκός,
urn:cts:greekLit:tlg0012.tlg002.omar:24.525	δούπησεν δὲ πεσών,  ἀράβησε δὲ τεύχε' ἐπ' αὐτῷ.
urn:cts:greekLit:tlg0012.tlg002.omar:24.526	ἐν δ' ἔπεσον προμάχοις ̓Οδυσεὺς καὶ φαίδιμος υἱός,
urn:cts:greekLit:tlg0012.tlg002.omar:24.527	τύπτον δὲ ξίφεσίν τε καὶ ἔγχεσιν ἀμφιγύοισι.
urn:cts:greekLit:tlg0012.tlg002.omar:24.528	καί νύ κε δὴ πάντας ὄλεσαν καὶ ἔθηκαν ἀνόστους,
urn:cts:greekLit:tlg0012.tlg002.omar:24.529	εἰ μὴ ̓Αθηναίη, κούρη Διὸς αἰγιόχοιο,
urn:cts:greekLit:tlg0012.tlg002.omar:24.530	ἤϋσεν φωνῇ,  κατὰ ἔσχεθε λαὸν ἅπαντα.
urn:cts:greekLit:tlg0012.tlg002.omar:24.531	“ἴσχεσθε πτολέμου, ̓Ιθακήσιοι, ἀργαλέοιο,
urn:cts:greekLit:tlg0012.tlg002.omar:24.532	ὥς κεν ἀναιμωτί γε διακρινθῆτε τάχιστα.”
urn:cts:greekLit:tlg0012.tlg002.omar:24.533	ὣς φάτ' ̓Αθηναίη, τοὺς δὲ χλωρὸν δέος εἷλεν:
urn:cts:greekLit:tlg0012.tlg002.omar:24.534	τῶν δ' ἄρα δεισάντων ἐκ χειρῶν ἔπτατο τεύχεα,
urn:cts:greekLit:tlg0012.tlg002.omar:24.535	πάντα δ' ἐπὶ χθονὶ πῖπτε,  θεᾶς ὄπα φωνησάσης:
urn:cts:greekLit:tlg0012.tlg002.omar:24.536	πρὸς δὲ πόλιν τρωπῶντο λιλαιόμενοι βιότοιο.
urn:cts:greekLit:tlg0012.tlg002.omar:24.537	σμερδαλέον δ' ἐβόησε πολύτλας δῖος ̓Οδυσσεύς,
urn:cts:greekLit:tlg0012.tlg002.omar:24.538	οἴμησεν δὲ ἀλεὶς ὥς τ' αἰετὸς ὑψιπετήεις.
urn:cts:greekLit:tlg0012.tlg002.omar:24.539	καὶ τότε δὴ Κρονίδης ἀφίει ψολόεντα κεραυνόν,
urn:cts:greekLit:tlg0012.tlg002.omar:24.540	κὰδ δ' ἔπεσε πρόσθε γλαυκώπιδος ὀβριμοπάτρης.
urn:cts:greekLit:tlg0012.tlg002.omar:24.541	δὴ τότ' ̓Οδυσσῆα προσέφη γλαυκῶπις ̓Αθήνη:
urn:cts:greekLit:tlg0012.tlg002.omar:24.542	“διογενὲς Λαερτιάδη, πολυμήχαν' ̓Οδυσσεῦ,
urn:cts:greekLit:tlg0012.tlg002.omar:24.543	ἴσχεο, παῦε δὲ νεῖκος ὁμοιί̈ου πολέμοιο,
urn:cts:greekLit:tlg0012.tlg002.omar:24.544	μή πως τοι Κρονίδης κεχολώσεται εὐρύοπα Ζεύς.”
urn:cts:greekLit:tlg0012.tlg002.omar:24.545	ὣς φάτ' ̓Αθηναίη,  ὁ δ' ἐπείθετο, χαῖρε δὲ θυμῷ.
urn:cts:greekLit:tlg0012.tlg002.omar:24.546	ὅρκια δ' αὖ κατόπισθε μετ' ἀμφοτέροισιν ἔθηκεν
urn:cts:greekLit:tlg0012.tlg002.omar:24.547	Παλλὰς ̓Αθηναίη, κούρη Διὸς αἰγιόχοιο,
urn:cts:greekLit:tlg0012.tlg002.omar:24.548	Μέντορι εἰδομένη ἠμὲν δέμας ἠδὲ καὶ αὐδήν.
